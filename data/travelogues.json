{
  "travelogues": [
    {
      "id": 4004,
      "title": "Trip to  Tripura  2024 December 11-14 ",
      "shortDescription": "I traveled to Tripura from December 11-14, 2024, with Vishnu Chandran. Our host was Saju Vaheed, IAS, District Collector of Dhalai district, originally from Nedumangad, Thiruvananthapuram. It was a truly mesmerizing trip, one to be cherished for years to come.",
      "longDescription": "ത്രിപുര സുന്ദരി\n<br>\n-വി.ആര്‍.അജിത് കുമാര്‍\n\n<h2 class=\"title-pink\">രാഷ്ട്രീയ ചരിത്രം</h2>\n\n\nബംഗാളില്‍ 1977 ജനുവരിയില്‍ സ്ഥാപിതമായ ഇടതു സഖ്യത്തിന് തുടര്‍ച്ചയായി ഏഴ് സര്‍ക്കാരുകളെയാണ് നയിക്കാന്‍ കഴിഞ്ഞത്.കമ്മ്യൂണിസ്റ്റ് നയങ്ങള്‍ പുതിയകാല ഇന്ത്യക്ക് അനുയോജ്യമല്ല എന്നു മനസ്സിലാക്കി ജ്യോതിബാസുവിന്‍റെ പിന്‍ഗാമിയായി വന്ന മുഖ്യമന്ത്രി ബുദ്ധദേവ് ഭട്ടാചാര്‍ജി 2010 ല്‍ വരുത്താന്‍ ശ്രമിച്ച മാറ്റമാണ് പശ്ചിമ ബംഗാളിലെ ഇടത് ഭരണത്തിന് അന്ത്യം കുറിച്ചത്.താറുമാറായ സാമ്പത്തിക രംഗത്തിന് പുതുജീവന്‍ നല്കാനായിരുന്നു നന്ദിഗ്രാമില് പ്രത്യേക സാമ്പത്തിക മേഖല കൊണ്ടുവരാന്‍ ശ്രമിച്ചതും ടാറ്റയുടെ നാനോകാര്‍ ഫാക്ടറിക്ക് സ്ഥലം അനുവദിക്കാന്‍ തീരുമാനിച്ചതും. വികസനവിരുദ്ധര്‍ അവസരത്തെ പരമാവധി ചൂഷണം ചെയ്തു.അവര്‍ ഡിംധൂരിലെയും നന്ദിഗ്രാമിലെയും പാവങ്ങളായ കര്‍ഷകരെ ഇളക്കിവിട്ട് പ്രക്ഷോഭം നടത്തി.ഇത് അനേകം പേരുടെ മരണത്തിലാണ് കലാശിച്ചത്.ഭരണവിരുദ്ധ വികാരം ആളിക്കത്തിക്കാന്‍ മമതാ ബാനര്‍ജിക്ക് കഴിഞ്ഞു.ചുരുക്കത്തില്‍ ഇടതുപക്ഷത്തിന്‍റെ വികസന അജണ്ട നടപ്പിലാക്കുന്നതില് സംഭവിച്ച അപാകതയാണ് ബംഗാളില്‍ സഖ്യത്തിന്‍റെ തകര്‍ച്ചയ്ക്കും തൃണമൂല് കോണ്‍ഗ്രസിന്‍റെ വളര്‍ച്ചയ്ക്കും ഇടയാക്കിയത്.എന്നാല്‍ ത്രിപുരയില്‍ വികസനത്തില്‍ ശ്രദ്ധകൊടുക്കാതെ പരമ്പരാഗത കമ്മ്യൂണിസ്റ്റ് രീതികള്‍ പിന്‍തുടര്‍ന്നതാണ് ഇടതുപക്ഷത്തെ ഉപേക്ഷിക്കാനും ബിജെപിയെ സ്വീകരിക്കാനും വോട്ടറന്മാരെ നിര്‍ബ്ബന്ധിതരാക്കിയത്.\n<br>\n<br>\n    ബംഗാളില്‍ പാര്‍ട്ടി ജനങ്ങളെ അടിമകളാക്കിവച്ചിരുന്ന അതേ രീതിയാണ് ത്രിപുരയിലും തുടര്‍ന്നുവന്നത്.ഒരു ജനാധിപത്യ രാജ്യത്ത് പൌരന് ലഭിക്കേണ്ട എല്ലാ അവകാശങ്ങളും ആനുകൂല്യങ്ങളും അവന് നല്‍കണമോ വേണ്ടയോ എന്ന് പാര്‍ട്ടി തീരുമാനിക്കുയായിരുന്നു.പ്രാദേശിക നേതാക്കളായിരുന്നു അതാതിടത്തെ നാട്ടുരാജാക്കന്മാര്‍.ഓരോ കുടുംബവും അവരുടെ വരുമാനത്തിന്‍റെ ഒരു നിശ്ചിത വിഹിതം പാര്‍ട്ടിക്ക് നല്‍കേണ്ടിയിരുന്നു.ബാലറ്റിലൂടെ ആര്‍ക്കാണ് വോട്ടുചെയ്യുന്നത് എന്ന് കണ്ടെത്താനും ചാരന്മാരുണ്ടായിരുന്നു.പാര്‍ട്ടിക്ക് വോട്ടുചെയ്യാത്തവരെ ഉപദ്രവിക്കുകയോ വോട്ടു ചെയ്യാന്‍ അനുവദിക്കാതിരിക്കുകയോ ചെയ്തു വന്നു.അങ്ങിനെ ആകെ ഭയന്നു ജീവിച്ച മനുഷ്യര്‍ ഒടുവില്‍ പാര്‍ട്ടിയെ കൈവിടുകയായിരുന്നു.ഏഴാം ശമ്പളകമ്മീഷന്‍ റിപ്പോര്‍ട്ട് നടപ്പിലാക്കാതിരുന്നതോടെ സര്‍ക്കാര്‍ ജീവനക്കാരും എതിരായതാണ് വലിയ തിരിച്ചടിക്ക് കാരണമായത്. രാഷ്ട്രീയം സംസാരിക്കാന്‍ പൊതുവെ വിമുഖരായ ത്രിപുരക്കാരില് നിന്നും പ്രയാസപ്പെട്ട് മനസിലാക്കിയ രാഷ്ട്രീയ ചരിത്രമാണിത്. മലയാളിക്ക് കഴിക്കുന്ന ഭക്ഷണവും ശ്വസിക്കുന്ന വായുവും പോലെ പ്രധാനമാണ് രാഷ്ട്രീയം എന്നതിനാല്‍ എവിടെയും എന്‍റെ സംഭാഷണത്തില്‍  രാഷ്ട്രീയം കലരുന്നുണ്ടായിരുന്നു.എന്നാല്‍ ത്രിപുരക്കാര്‍ ആ വിഷയം പരമാവധി ഒഴിവാക്കുന്നതിന് ശ്രമിക്കുകയും ചെയ്തു.\n<br>\n<br>\n 1977 വരെ ത്രിപുരയിലെ ഭരണകക്ഷി കോണ്‍ഗ്രസായിരുന്നു.അടിയന്തിരാവസ്ഥയ്ക്ക് ശേഷമാണ് ബംഗാളിലെപോലെ ത്രിപുരയിലും ഇടതുപക്ഷം ശക്തിപ്രാപിച്ചത്. 1967 ല്‍ രണ്ട് സീറ്റ് മാത്രമുണ്ടായിരുന്ന ഇടതുപക്ഷം 1972 ല്‍ 16 സീറ്റും 1977 ല്‍ അറുപതില്‍ അന്‍പത്തിയഞ്ച് സീറ്റും നേടി.നൃപന്‍ ചക്രബര്‍ത്തിയായിരുന്നു ആദ്യ കമ്മ്യൂണിസ്റ്റ് മുഖ്യമന്ത്രി.1988 ല്‍ ത്രിപുര ഉപജാതി ജൂബ സമിതിയുമായി സഖ്യത്തിലായ കോണ്‍ഗ്രസ് വീണ്ടും അധികാരത്തിലെത്തി.എന്നാല്‍ 1993 ല്‍ ഭരണം തിരിച്ചുപിടിച്ച ഇടതുപക്ഷം 2018 വരെ അധികാരത്തില്‍ തുടര്‍ന്നു.2018 ല്‍ ഇടതുപക്ഷത്തിന്‍റെ 25 വര്‍ഷം നീണ്ട തുടര്‍ഭരണത്തിന് അന്ത്യം കുറിച്ചുകൊണ്ടാണ് എന്‍ഡിഎ അധികാരത്തിലെത്തിയത്. ഇന്‍ഡിജിനസ് നാഷണലിസ്റ്റ് പാര്‍ട്ടി ഓഫ് ത്രിപുരയുമായുള്ള സഖ്യവും കോണ്‍ഗ്രസിന്‍റെ തകര്‍ച്ചയുമാണ് ബിജെപിക്ക് ഗുണകരമായത്. 2023 ലെ തെരഞ്ഞെടുപ്പില്‍ ഇടതുപക്ഷവും കോണ്‍ഗ്രസ്സും സഖ്യത്തിലായി.അവര്‍ 36.01 ശതമാനം വോട്ടും 14 സീറ്റും നേടി.എന്‍ഡിഎ 40.23 ശതമാനം വോട്ടും 33 സീറ്റും തിപ്രമോത്ത പാര്‍ട്ടി 19.69 ശതമാനം വോട്ടും 13 സീറ്റും നേടി. തെരഞ്ഞെടുപ്പിനെ തുടര്‍ന്ന് ബിജെപി പ്രവര്‍ത്തകര്‍ ഇടത്-കോണ്‍ഗ്രസ് പ്രവര്‍ത്തകര്‍ക്കു നേരെ വ്യാപക ആക്രമണം നടത്തി എന്നും പറയപ്പെടുന്നു. ബംഗാള്‍ സമൂഹത്തിലെ ഗുണ്ടകള്‍ സിപിഎം വിട്ട് തൃണമൂല്‍ കോണ്‍ഗ്രസിനൊപ്പം കൂടിയപോലെ ഇവിടെയും ഭരണകക്ഷിയായ ബിജെപിയ്ക്കൊപ്പം കുഴപ്പക്കാര്‍ കൂടിയിട്ടുണ്ടാവണം. ഏതായാലും രാഷ്ട്രീയവും രാഷ്ട്രീയ പ്രവര്‍ത്തനവും ഇപ്പോള്‍ തെരഞ്ഞെടുപ്പ് അടുക്കുമ്പോള്‍ മാത്രമുള്ള ഒരു പ്രതിഭാസമായി മാറിയിട്ടുണ്ട്. അവിടവിടെ ചില പാര്‍ട്ടി കൊടികളും ഫ്ലക്സും കാണാം എന്നതിനപ്പുറം  ശാന്തമാണ് പുറമെ കാണുന്ന ത്രിപുര.\n\n<h2 class=\"title-pink\">സാമൂഹികാവസ്ഥ</h2>\n\n\n\nഅടിസ്ഥാന സൌകര്യങ്ങളുടെ പരിമിതി മൂലം പട്ടിണിയും തൊഴിലില്ലായ്മയും രൂക്ഷമാണ്.കമ്മ്യൂണിസ്റ്റ് കാലത്ത് പട്ടിണിയും തൊഴിലില്ലായ്മയും മാറ്റാന്‍ കാര്യമായൊന്നും ചെയ്തില്ല എന്ന അഭിപ്രായം പലര്‍ക്കുമുണ്ട്. ഇപ്പോള്‍ കേന്ദ്രസര്‍ക്കാര്‍ വലിയ തോതില്‍ പണം നിക്ഷേപിക്കുന്നു. അതിന്‍റെ പ്രതിഫലനം നഗരങ്ങളിലുണ്ട്. ഗ്രാമങ്ങള്‍ വേണ്ടവിധം കരകയറിയിട്ടില്ല.ഗ്രാമീണര്‍ കൃഷി ചെയ്ത് ജീവിക്കുന്നു.നെല്‍കൃഷിയാണ് പ്രധാനം.ഉരുളക്കിഴങ്ങും കരിമ്പും മെസ്റ്റയും പയറും പ്ലാവും പൈനാപ്പിളുമാണ് മറ്റു കൃഷികള്‍.ഇപ്പോള്‍ റബ്ബര്‍ കൃഷി വ്യാപകമായിട്ടുണ്ട്. മീനിന്‍റെയും പാലിന്‍റെയും ഉത്പ്പാദനം വര്‍ദ്ധിപ്പിക്കാന്‍ ടാറ്റാ ട്രസ്റ്റ് കര്‍ഷകര്‍ക്ക് സഹായം നല്‍കുന്നു. ആദിവാസികള്‍ മരങ്ങള്‍ വെട്ടിമാറ്റി തീയിടുകയും അവിടെ ഒരു നിശ്ചിതകാലം കൃഷി ചെയ്ത ശേഷം മറ്റൊരിടത്ത് ഇതാവര്‍ത്തിക്കുകയും ചെയ്യുന്ന ജും കള്‍ട്ടിവേഷനാണ് അനുവര്‍ത്തിച്ചുവന്നത്. ഇത് വ്യാപകമായ വനനാശത്തിന് ഇടയാക്കിയിരുന്നു.ആദിവാസികളെ ബോധവത്ക്കരിച്ച് ഇപ്പോള്‍ ഈ കൃഷിരീതിയില്‍ നിന്നും അവരെ മാറ്റിക്കൊണ്ടുവരികയാണ്.ജലസമൃദ്ധമായ സമതലങ്ങളിലെ ഓരോ വീടിനോട് ചേര്‍ന്നും കുളമുണ്ട്. മത്സ്യം അവരുടെ ഭക്ഷണത്തില് പ്രധാനമാണ്.തകരം കൊണ്ട് നിര്‍മ്മിച്ച വീടുകളാണ് ഗ്രാമത്തില്‍ കൂടുതലും.അത്തരം വീടുകള്‍ നിര്‍മ്മിക്കാന്‍ കാരണം ചിലവ് കുറവാണ് എന്നതാകാം.ഇത്തരം വീടുകളില്‍ ചൂടുകാലത്ത് ചൂടും തണുപ്പുകാലത്ത് തണുപ്പും നന്നായി അനുഭവപ്പെടും എന്നത് ഉറപ്പ്.അപൂര്‍വ്വമായി കല്ലുകെട്ടിയ വീടുകളും ഓടിട്ട വീടുകളും കാണാം.ശരിക്കും അറുപത്-എഴുപത് കാലത്തെ കേരളത്തെ ഓര്‍മ്മിപ്പിക്കും ഇപ്പോഴത്തെ ത്രിപുര.എന്നാല്‍ സാക്ഷരതയില്‍ വടക്കേ ഇന്ത്യയെക്കാളും ഏറെ മുന്നിലുമാണ്.87.75 ശതമാനമാണ് സാക്ഷരത.\n\n<h2 class=\"title-pink\">വികസന രംഗത്തെ തടസ്സങ്ങള്‍</h2>\n\n\n\nപ്രകൃതി വാതകത്തിന്‍റെ നല്ലൊരു ശേഖരം ഇവിടുണ്ട്. എണ്ണ-പ്രകൃതി വാതക കോര്‍പ്പറേഷന്‍ കണക്ക് പ്രകാരം 400 ബില്യണ്‍ മീറ്റര്‍ പ്രകൃതി വാതകമാണുള്ളത്.ഇതില്‍ 16 ബില്യണ്‍ മീറ്റര്‍ വീണ്ടെടുക്കാന്‍ കഴിയും എന്നാണ് കണക്കാക്കപ്പെടുന്നത്.ഉയര്‍ന്ന കാര്യക്ഷമതയുള്ള ഗ്യാസ് ടര്‍ബൈന്‍ പവര്‍ പ്ലാന്‍റാണ് ഊര്‍ജ്ജദായകര്‍.റോഖിയ,ബാരാമുറ എന്നിവിടങ്ങളിലെ താപനിലയങ്ങളാണ് ഇവയില്‍ പ്രധാനം.പാലറ്റാനയിലെ ഓഎന്‍ജിസി ത്രിപുര പവര്‍ കമ്പനിക്കാണ് താപനിലയങ്ങളുടെ മേല്‍നോട്ടം. അധിക വൈദ്യുതി ദേശീയ ഗ്രിഡിലേക്ക് കൊടുക്കാന്‍ കഴിഞ്ഞാല്‍ ത്രിപുര കൂടുതല്‍ സമ്പന്നമാകും.മാനവ വികസന സൂചികയില്‍ ത്രിപുര ഇപ്പോള്‍ ആറാം സ്ഥാനത്താണ്.\n<br>\n<br>\n   വടക്കു കിഴക്ക് സംസ്ഥാനങ്ങളില്‍ ഉള്‍പ്പെടുന്ന ഏഴ് സുന്ദരികള്‍ എന്നറിയപ്പെടുന്ന സംസ്ഥാനങ്ങളില്‍ ഒന്നാണ് ത്രിപുര.ആസ്സാമിന് താഴെ ഒരു മുനമ്പുപോലെ നില്‍ക്കുന്ന ത്രിപുരയുടെ തെക്കും വടക്കും പടിഞ്ഞാറും ഭാഗത്ത് അതിര്‍ത്തിയാകുന്നത് ബംഗ്ലാദേശാണ്.കിഴക്കുഭാഗത്തായി ആസ്സാമും മിസ്സോറാമും അതിര്‍ത്തിയാകുന്നു. 10491 ചതുരശ്രകിലോമീറ്റര്‍ മാത്രം വിസ്തീര്‍ണ്ണമുള്ള ത്രിപുര ഏറ്റവും ചെറിയ സംസ്ഥാനങ്ങളായ സിക്കിമും ഗോവയും കഴിഞ്ഞാല്‍ മൂന്നാം സ്ഥാനത്താണുള്ളത്.ജനസംഖ്യ 3.67 ദശലക്ഷം മാത്രവും.പുരാണങ്ങളിലും അശോക ചക്രവര്‍ത്തിയുടെ ശാസനങ്ങളിലും ത്രിപുരയെ കുറിച്ച് പരാമര്‍ശമുണ്ട്.മലകളില്‍ കഴിയുന്നവര്‍ എന്ന അര്‍ത്ഥത്തില്‍ കിരാതര്‍ എന്നാണ് ഇവരെ വിളിച്ചിരുന്നത്.ട്വിപ്ര രാജാക്കന്മാരാണ് അധികകാലവും ഭരിച്ചിരുന്നത്.ഉദയ്പൂരായിരുന്നു തലസ്ഥാനം.പതിനെട്ടാം നൂറ്റാണ്ടില്‍ കൃഷ്ണ മാണിക്യമാണ് തലസ്ഥാനം അഗര്‍ത്തലയിലേക്ക് മാറ്റിയത്.ഇന്ത്യ വിഭജനം ത്രിപുരയുടെ വികസനത്തെ നന്നായി ബാധിച്ചു.വിഭജനത്തിന് മുന്നെ കൊല്‍ക്കത്തയിലെത്താന്‍ 350 കിലോമീറ്റര്‍ യാത്ര ചെയ്താല്‍ മതിയായിരുന്നു.ഇപ്പോള് 1700 കിലോമീറ്റര്‍ യാത്ര ചെയ്യണം.ആദ്യമൊന്നും റയിലും ഉണ്ടായിരുന്നില്ല.1853 മുതല്‍ അഗര്‍ത്തലയിലേക്കുണ്ടായിരുന്ന റയില്‍പാത വിഭജനത്തോടെ നഷ്ടമായി.1964 ല്‍ ആസാമിലെ ലുംഡിംഗില്‍ നിന്നും ധര്‍മ്മനഗറിലേക്കും കൈലാസഹാറിലേക്കും പാതയെത്തി.2008-09 ലാണ് അഗര്‍ത്തലയിലേക്ക് വീണ്ടും റയില്‍ വന്നത്.2016 ഓടെ ബ്രോഡ്ഗേജായി.ഇപ്പോള്‍ അഗര്‍ത്തലയില്‍ നിന്നും ഡല്‍ഹിക്കും കൊല്‍ക്കൊത്തയ്ക്കും ട്രയിനുണ്ട്.\n\n<h2 class=\"title-pink\">തലസ്ഥാനത്ത് ഒരു ദിവസം</h2>\n\n\n\nഎട്ട് ജില്ലകള്‍ മാത്രമുള്ള ത്രിപുരയുടെ തലസ്ഥാനമാണ് അഗര്‍ത്തല.ഞാനും വിഷ്ണുവും ഉച്ചയോടെയാണ് അഗര്‍ത്തല വിമാനത്താവളത്തില്‍ എത്തിയത്. മഹാരാജാ ബീര്‍ ബിക്രം വിമാനത്താവളം നഗരത്തില്‍ നിന്നും 12 കിലോമീറ്റര്‍ അകലെ സിംഗേര്‍ഭ് എന്ന ഇടത്താണ്. ത്രിപുര ഭരിച്ചിരുന്ന മാണിക്യ വംശത്തിലെ അവസാന രാജാവിയിരുന്നു ബീര്‍ ബിക്രം. ത്രിപുര രാജ്യം ഏറെക്കാലം ഭരിച്ചിരുന്നത് മാണിക്യ രാജവംശമായിരുന്നു.ബ്രിട്ടീഷുകാര്‍ ത്രിപുരയിലെത്തിയതോടെ ഇവിടം ബ്രിട്ടീഷ് നിയന്ത്രണമുള്ള നാട്ടുരാജ്യമായി മാറി.1947 ല്‍ ത്രിപുര ഇന്ത്യയുടെ ഭാഗമായി.1949 ല്‍ കേന്ദ്ര ഭരണ പ്രദേശമായി മാറിയ ത്രിപുര, 1972 ലാണ് സംസ്ഥാനമായി രൂപാന്തരപ്പെട്ടത്.ആസ്സാമില് നിന്നുള്ള ദേശീയപാത എട്ടാണ് ഇന്ത്യയുമായി ബന്ധപ്പെടുന്ന ഏക ദേശീയപാത. തെക്കു വടക്കായി കിടക്കുന്ന ബാരാമുറ,അത്താരമുറ,ലോംഗ്തറായ്,ഷഖാന്‍,ജംപൂയി എന്നീ മലനിരകളും ഇവയ്ക്കിടയിലെ താഴ്വരകളും ചേര്‍ന്നതാണ് ത്രിപുര.\n<br>\n<br>\n  വിഷ്ണുവിന്‍റെയും ആശയുടെയും ബാച്ച്മേറ്റായ സജു വഹീദാണ് ത്രിപുരയിലെ ധലൈ ജില്ലയുടെ കളക്ടര്‍.സജുവിനെ കാണുക എന്നത് യാത്രയിലെ പ്രധാന ഇനമാണ്.ത്രിപുരയിലൂടെ ഒരു ബുള്ളറ്റ് യാത്ര എന്നതാണ് വിഷ്ണുവിന്‍റെ മോഹം.അതിനൊപ്പം കൂടുക മാത്രമാണ് ഞാന്‍ ചെയ്തത്. ടൂറിസം വകുപ്പിലെ ഒരുദ്യോഗസ്ഥന്‍ ഞങ്ങളെ കണ്ടെത്തി ത്രിപുരയിലേക്ക് സ്വാഗതമോതി.ലഗ്ഗേജ് എടുത്ത് പുറത്തിറങ്ങിയപ്പോള്‍ ഞങ്ങള്‍ക്കൊപ്പം യാത്ര ചെയ്യുന്നതിനായി ഏര്‍പ്പാടാക്കിയിരുന്ന ടൂറിസം ഗൈഡ് അപൂര്‍വ്വ വന്നു പരിചയപ്പെട്ടു.നിറഞ്ഞ ചിരിയും സന്തോഷവും പ്രതിഫലിക്കുന്ന മുഖമുള്ള അപൂര്‍വ്വയെ ഞങ്ങള്‍ക്ക് ഇഷ്ടമായി. സജു ഏര്‍പ്പാടാക്കിയിരുന്ന ബുള്ളറ്റും വിമാനത്താവളത്തിന് പുറത്ത് തയ്യാറായി നില്ക്കുന്നുണ്ടായിരുന്നു.അച്ഛന്‍ കാറില്‍ വന്നാല്‍ മതി, ഞാന്‍ പിറകെ ബുള്ളറ്റില്‍ വരാം എന്ന് വിഷ്ണു നിര്‍ദ്ദേശിച്ചു.ഇന്ത്യന്‍ ഫോറസ്റ്റ് സര്‍വ്വീസില്‍ സീനിയറായ വി.കെ.ജയകൃഷ്ണന്‍റെ വീട്ടിലാണ് ഉച്ചയൂണ് എന്ന് പറഞ്ഞിരുന്നതിനാല്‍ ഞങ്ങള്‍ അവിടേക്ക് തിരിച്ചു.പ്രധാനപ്പെട്ട സര്‍ക്കാര്‍  ഉദ്യോഗസ്ഥരുടെ വീടുകള്‍ നില്‍ക്കുന്ന നഗരഹൃദയത്തിലെ ക്വാര്‍ട്ടേഴ്സില്‍ ഞങ്ങളെത്തി. ജയകൃഷ്ണന്‍ ഓഫീസിലായിരുന്നു.ഞങ്ങള് ഭക്ഷണം കഴിച്ചു.ത്രിപുര സ്റ്റൈല്‍ ഭക്ഷണത്തില്‍ ചോറിന് പ്രധാന കറി സംസ്ഥാന മത്സ്യമായ പബ്ദയായിരുന്നു.പബ്ദ വറുത്തതുമുണ്ടായിരുന്നു. കുറച്ചു കഴിഞ്ഞപ്പോള്‍ ജയകൃഷ്ണനെത്തി. പരിചയപ്പെട്ടു.2012 ബാച്ചിലെ മിടുക്കനായ ഓഫീസറാണ് ജയകൃഷ്ണന്‍.കുടുംബം നാട്ടിലാണ്.പറമ്പില്‍ നിറയെ ചെടികളാണ്.കൂടുതലും അദ്ദേഹം വികസിപ്പിച്ചെടുത്ത ബോണ്സായ്കള്‍. പുറമെ ഗിനിയ പന്നി,ആസ്ട്രേലിയയിലെ ഏറ്റവും ചെറിയ പ്രാവായ ഡയമണ്ട് ഡോവ് തുടങ്ങി വിവിധയിനം പക്ഷികളും  ശേഖരത്തിലുണ്ട്. ജയകൃഷ്ണനോട് യാത്ര പറഞ്ഞ് ഞങ്ങളിറങ്ങി.ഞാനും ബുള്ളറ്റില്‍ ഒപ്പം കൂടാം എന്ന് പറഞ്ഞു.അതിലെ ബുദ്ധിമുട്ടുകള്‍ വിഷ്ണു പറഞ്ഞെങ്കിലും കുറച്ചുദൂരം പോയിനോക്കാം എന്നായി ഞാന്‍.ബുള്ളറ്റില്‍ സഹയാത്രികനും ഹെല്‍മെറ്റ് നിര്‍ബ്ബന്ധമായതിനാല്‍ അത് കണ്ടെത്തുകയായിരുന്നു ആദ്യജോലി. അപൂര്‍വ്വ അത് കണ്ടെത്തിത്തന്നു. പിന്നീട് യാത്ര ബുള്ളറ്റിലായി. മുന്നില്‍ കാറില് വഴികാട്ടിയായി അപൂര്‍വ്വയും ഡ്രൈവറും ഞങ്ങള് പിന്നാലെയുമായി യാത്ര ആരംഭിച്ചു.\n<br>\n<br>\nതലസ്ഥാനമായ അഗര്‍ത്തല ഒരു ചെറിയ നഗരമാണ്, എന്നാല്‍ ത്രിപുരയിലെ വലിയ നഗരവുമാണ്. വികസനം തീരെ എത്തിയിട്ടില്ലാത്ത ഒരു സംസ്ഥാനത്തിന്‍റെ മുഖം എന്ന് പറയാം. നഗരം വൃത്തിയുള്ളതാണ്. സമ്പന്നതയ്ക്കൊപ്പം കൂടുന്ന അഴുക്ക് അധികമില്ല.തിരക്കും കുറവ്. ഡിസംബറിലെ തണുപ്പ് കാലാവസ്ഥ യാത്രക്ക് പ്രത്യേക സുഖം പ്രധാനം ചെയ്തു. ഓവര്‍കോട്ടും ഷാളും ഹെല്‍മറ്റുമായപ്പോള്‍ ശരീരത്തിന് തണുപ്പില്‍ നിന്നുള്ള സംരക്ഷണവുമായി. അഗര്‍ത്തല കാഴ്ചകള്‍ തിരികെവരുമ്പോള് ആകാം എന്ന് നിശ്ചയിച്ച് ഞങ്ങള് ഉദയ്പ്പൂരിലേക്ക് യാത്ര ആരംഭിച്ചു.ഗോമതി ജില്ലയിലുള്ള പ്രധാന പട്ടണമാണ് ഉദയ്പൂര്‍. രാജസ്ഥാനിലും ഒരു ഉദയ്പ്പൂരുണ്ട്. ത്രിപുരയിലെ ഉദയ്പ്പൂര്‍ വളരെകാലം മാണിക്യ രാജവംശത്തിന്‍റെ തലസ്ഥാനമായിരുന്ന ഇടമാണ്.അഗര്‍ത്തലയില്‍ നിന്നും 55 കിലോമീറ്റര്‍ ദൂരമുണ്ട് അവിടേക്ക്.വൈകിട്ട് നാല് മണിയായതോടെ ഇരുട്ട് പരക്കാന്‍ തുടങ്ങി. വടക്കുകിഴക്ക് നാടുകളില്‍ തണുപ്പുകാലത്ത് വേഗത്തില്‍ രാത്രിയാകും. ട്രാഫിക് തീരെയില്ലാത്ത റോഡിലൂടെ അത്യാവശ്യം വേഗത്തില് ഞങ്ങള്‍ ഓട്ടമാരംഭിച്ചു. വഴിയില് ഒരിടത്തുവച്ച് വേഗത്തില്‍ വന്ന ഒരു ബൈക്ക് യാത്രക്കാരന്‍ വണ്ടി നിര്‍ത്തി ബംഗാളിയില്‍ എന്തോ പറഞ്ഞു.സാവധാനം കേട്ട് മനസ്സിലാക്കിയപ്പോള്‍ ഞങ്ങളുടെ ബുള്ളറ്റിന്‍റെ ബാറ്ററി കവര്‍ വഴിയില് വീണെന്നും അവനതെടുത്ത് റോഡരുകില് ഇട്ടിട്ടുണ്ട് എന്നുമാണ് പറയുന്നതെന്നു മനസ്സിലാക്കി. എത്ര നല്ല യാത്രക്കാരന്‍,അവന് നന്ദി പറഞ്ഞ് വിഷ്ണു പോയി അത് കണ്ടെത്തി തിരികെ വന്നു.\n\n<h2 class=\"title-pink\">ത്രിപുര സുന്ദരി</h2>\n\n\n\nത്രിപുരസുന്ദരി ക്ഷേത്രം പോകുംവഴിയിലാണ്. അവിടെ എത്തിയപ്പോള്‍ ആറുമണിയായി. ഒരു ചെറിയ ക്ഷേത്രമാണ്,എന്നാല്‍ ത്രിപുരയിലെ പ്രധാന ക്ഷേത്രവും ഇതുതന്നെയാണ്. ക്ഷേത്രത്തിന് ചുറ്റിലുമായി വലിയ ഷോപ്പിംഗ് കോംപ്ലക്സിന്‍റെ നിര്‍മ്മാണം നടക്കുകയാണ്. ഇന്ത്യയിലെ 51 ശക്തിപീഠങ്ങളില്‍ ഒന്നാണ് ത്രിപുരസുന്ദരി ക്ഷേത്രം. ദേവിയെ ആരാധിക്കുന്ന ഇടങ്ങളാണ് ശക്തിപീഠങ്ങള്‍.ഗോഹട്ടിയിലെ കാമാഖ്യ, കൊല്‍ക്കൊത്തയിലെ കാളിഘട്ട്,ഹിമാചലിലെ ജ്വാലാമുഖി തുടങ്ങിയവയാണ് പ്രധാന ശക്തിപീഠങ്ങള്‍.കേന്ദ്ര സര്‍ക്കാരിന്‍റെ സാമ്പത്തിക സഹായത്തോടെ 100 കോടി രൂപയുടെ വികസന പ്രവര്‍ത്തനങ്ങളാണ് ഇപ്പോള്‍ അവിടെ നടക്കുന്നത്. ക്ഷേത്രത്തില് തൊഴുത് പുറത്തിറങ്ങി.ഒരു സന്ന്യാസിയും അന്‍പതിലേറെ ശിഷ്യഗണങ്ങളുമായി വന്ന് ദേവീമന്ത്രങ്ങളും പാട്ടുമൊക്കെ നടത്തി മടങ്ങിപോകുന്നത് കണ്ടു. ക്ഷേത്രത്തിലെ പ്രസാദമായ പേഡ കഴിച്ചു.നല്ല രുചി.\n<br>\n<br>\n1501 ല്‍ മഹാരാജ ധന്യ മാണിക്യ നിര്‍മ്മിച്ച ക്ഷേത്രമാണിത്. സമചതുരാകൃതിയിലുള്ള ശ്രീകോവിലും കോണിക്കലായ മകുടവുമാണ് ആകൃതി.ഹിമാചലിലും ഇത്തരം ക്ഷേത്രങ്ങള്‍ കാണാം. ഗോഹട്ടിയിലെ കാമാഖ്യ ക്ഷേത്രത്തിനും ഏകദേശം ഇത്തരത്തിലുള്ള ആകൃതിയാണുള്ളത്. കാമാഖ്യയിലെ പോലെ ഇവിടെയും മൃഗബലി നടക്കാറുണ്ട്. ഈ പ്രദേശത്തിന്‍റെ യഥാര്‍ത്ഥ സൌന്ദര്യം ക്ഷേത്രത്തിന്‍റെ കിഴക്കായി ആറര ഏക്കറില്‍ നിറഞ്ഞു കിടക്കുന്ന കല്യാണ സാഗര്‍ എന്ന കുളമാണ്.കുളത്തില്‍ ആമകളും മത്സ്യങ്ങളും ധാരാളമായുണ്ട്. ഭക്തര്‍ ഇവര്‍ക്ക് ഭക്ഷണവും നല്കുന്നു. ക്ഷേത്ര ദര്‍ശനം കഴിഞ്ഞ് ഞങ്ങള് ഉദയ്പൂര് ഗസ്റ്റ്ഹൌസിലേക്ക് പോയി. പുറത്തുനിന്ന് എന്തെങ്കിലും വാങ്ങണമോ എന്ന് അപൂര്‍വ്വ ചോദിക്കുന്നുണ്ടായിരുന്നു. അതെന്താണ് എന്ന് മനസിലായത് അയാളുടെ വാട്ട്സ് ആപ്പ് ഡിപി കണ്ടപ്പോഴാണ്. ഒരു മദ്യഷാപ്പില് നില്‍ക്കുന്ന ചിത്രമായിരുന്നു ഡിപി! ത്രിപുരയിലെ പുരുഷന്മാര്‍ പൊതുവെ നല്ല മദ്യപാനശീലമുള്ളവരാണ് എന്നും നിത്യവും കുടിക്കുന്നവരാണ്  അധികവുമെന്നും അപൂര്‍വ്വ പറഞ്ഞു.ചോറും രോഹു മീന്‍ കറിവച്ചതും വറുത്തതും ചിക്കനും കോളിഫ്ലവര്‍ കറിയും ചേര്‍ത്ത് രുചികരമായ രാത്രിഭക്ഷണം കഴിച്ച് ഞങ്ങള്‍ ഉറങ്ങാന്‍ കിടന്നു. തണുപ്പും യാത്രാക്ഷീണവും മൂലം നല്ല ഉറക്കം കിട്ടി.\n\n<h2 class=\"title-pink\">ത്രിപുരയിലെ ജനത</h2>\n\n\n\nരാവിലെ എട്ടുമണിക്ക് നല്ലൊരു പ്രഭാതഭക്ഷണവും അവര്‍ ഒരുക്കിയിരുന്നു.പൂരിയും പരിപ്പുകറിയും പഴങ്ങളും പേഡയുമുണ്ടായിരുന്നു. പ്രകൃതി കുളിരണിഞ്ഞു നില്‍ക്കുകയാണ്.ചുറ്റാകെ മൂടല്‍ നിറഞ്ഞിരിക്കുന്നു.ഞങ്ങള്‍ നീര്‍മഹല്‍ കാണാനായി പുറപ്പെടുകയാണ്. ഗ്രാമങ്ങളിലൂടെയാണ് യാത്ര.തകരം കൊണ്ട് നിര്‍മ്മിച്ച വീടുകള്‍.അവയ്ക്ക് മുന്നില്‍ പുതച്ചു മൂടിയും തീകാഞ്ഞും അലസരായി നില്ക്കുന്ന മനുഷ്യര്‍.വീടുകളില്‍ പശുവും ആടും കോഴിയുമൊക്കെയുണ്ട്. വീടിനോട് ചേര്‍ന്ന് മീന്‍ വളര്‍ത്തുന്ന കുളവും. 1960-70 കാലത്തെ കേരളത്തില്‍ കാണുന്നപോലെ കാര്‍ഷിക മുന്‍തൂക്കമുള്ള ഇടങ്ങള്‍.അതിന്‍റേതായ ദുഖങ്ങളും ദുരിതങ്ങളും ഒപ്പം മിന്നിമായുന്ന സന്തോഷവുമൊക്കെ ആ മുഖങ്ങളില്‍ കാണാം. വലിയ വലിയ പ്രതീക്ഷകളില്ലാത്ത ജീവിതങ്ങള്‍. ആകെ ജനതയില്‍ എഴുപത് ശതമാനവും ബംഗാളികളാണ്.അവരില്‍ നല്ലൊരു പങ്കും 1947-51 കാലത്തും പിന്നീട് 1971 ലും കിഴക്കന്‍ പാകിസ്ഥാനില്‍ നിന്നും കുടിയേറിയ ഹിന്ദുക്കളും. ബാക്കി മുപ്പത് ശതമാനം അവിടെ നൂറ്റാണ്ടുകളായി വസിക്കുന്ന ആദിവാസികളാണ്. ഇവര്‍ പത്തൊന്‍പത് ആദിവാസി സമൂഹങ്ങളിലായി പടര്‍ന്നു കിടക്കുന്നു.അവരുടെ ഭാഷ,സംസ്ക്കാരം,ജീവിതരീതി,ഗോത്രാചാരം,വിശ്വാസങ്ങള്‍,നൃത്തം,പാട്ട്,സംഗീതോപകരണങ്ങള്‍ എല്ലാം വ്യത്യസ്തങ്ങളാണ്താനും.ഈ വൈവിധ്യങ്ങളും അവരുടെ കടുത്ത നിറമുള്ള വസ്ത്രങ്ങളുമൊക്കെ ത്രിപുര ജീവിതത്തെ സജീവമാക്കുന്ന ഘടകങ്ങളാണ്. 1941 ല്‍ ആകെ ജനതയുടെ 62.06 ശതമാനവും ത്രിപുരികളായിരുന്നു.ബംഗാളികളുടെ വരവോടെ 1951 ല്‍ ഇത് 48.65 ശതമാനവും 1971 ല്‍ 28.44 ശതമാനവുമായി. ബംഗാളി കുടിയേറ്റത്തെ തുടര്‍ന്ന് ആദിവാസികളും ബംഗാളികളും തമ്മിലുള്ള സംഘര്‍ഷം ആരംഭിച്ചു.അഗര്‍ത്തലയ്ക്കടുത്തുള്ള മഞാരി ഗ്രാമത്തില്‍ 1980 ല്‍ 250 ലേറെ ബംഗാളികള്‍ വധിക്കപ്പെട്ടു.പിന്നീടുണ്ടായ ഇടപെടലില്‍ സമാധാനം പുനസ്ഥാപിച്ചു.ഇപ്പോള്‍ ട്രൈബല്‍ ആട്ടോണോമസ് ഡിസ്ട്രിക്ട് കൊണ്‍സിലുണ്ട്.അവര്‍ക്ക് ആദിവാസി വികസനത്തില്‍ നിര്‍ണ്ണായകമായ അധികാരങ്ങളാണ് നല്‍കിയിട്ടുള്ളത്. കൈത്തറിയും തടി രൂപങ്ങളും മുള ഉത്പ്പന്നങ്ങളും ത്രിപുരയുടെ പ്രത്യേക കരകൌശല ഉത്പ്പന്നങ്ങളാണ്.\n<br>\n<br>\nബംഗാളിയും ഇംഗ്ലീഷും ആദിവാസികളില്‍ ഭൂരിഭാഗം സംസാരിക്കുന്ന കോക്ബോറോക്കുമാണ് ത്രിപുരയുടെ ഔദ്യോഗിക ഭാഷകള്‍.ത്രിപുരി വംശജരുടെ ഭാഷയായ കോക്ബോറോക്ക് ടിബറ്റോ-ബര്‍മ്മന്‍ ഭാഷയാണ്.പടിഞ്ഞാറന് ചൈനയിലെ യാങ്സി,ഹ്വാങ് ഹോ നദീതീരങ്ങളില് നിന്നും തിരിച്ച് ഹിമാലയത്തിലൂടെ സഞ്ചരിച്ച് ഇവിടെ കുടിയേറിയവരാണ് ആദിമ ത്രിപുരികള്‍.വംശീയമായി ഇവര്‍ ഇന്‍ഡോ മാംഗ്ലോയിഡുകളാണ്.ചക്മ,മര്‍മ്മ സമൂഹവും ഇതേ സ്വഭാവമുള്ളവരാണ്.വളവില്ലാത്ത കറുത്ത മുടിയും ഇടത്തരം നിറവും കണ്ണിന്‍റെ മേല്‍പോളയിലെ മടക്കുമെല്ലാം കിഴക്കനേഷ്യന്‍ ജനതയുമായുള്ള സാമ്യമാണ് നല്‍കുന്നത്.ത്രിപുരി വംശജരാണ് ഒരു കാലത്ത് ത്രിപുര ഭരിച്ചിരുന്നത്.ഇപ്പോഴും പ്രമുഖരായ പല വ്യക്തിത്വങ്ങളും ത്രിപുരികള്‍ക്കിടയിലുണ്ട്. ഗായകരും സംഗീത സംവിധായകരുമായ സച്ചിന്‍ ദേവ് ബര്‍മ്മനും രാഹുല്‍ ദേവ് ബര്‍മ്മനും ത്രിപുരി വിഭാഗക്കാരാണ്.\n<br>\n<br>\nത്രിപുരയിലെ ഭൂരിപക്ഷ ജനത ഹിന്ദുമത വിശ്വാസികളാണ്.6.4 ശതമാനം ക്രിസ്ത്യാനികളും നാല് ശതമാനം മുസ്ലിങ്ങളും ചെറിയ ശതമാനം ബുദ്ധമതക്കാരുമുണ്ട്.പോകുംവഴിയില്‍ കൊട്ടാരംപോലെയുള്ള ഒരു കെട്ടിടം കണ്ടു.ഇതാണോ നീര്‍മഹല്‍ എന്ന് സംശയിച്ചു.അത് ഉദയ്പൂര്‍ റയില്‍വേ സ്റ്റേഷനായിരുന്നു. 2016 ല്‍ പ്രവര്‍ത്തനം ആരംഭിച്ച ലുംഡിംഗ്-സബ്റൂം സെക്ഷന്‍റെ ഭാഗമായ ഈ സ്റ്റേഷന്‍ ഇന്ത്യയിലെ മനോഹരമായ റയില്‍വേ സ്റ്റേഷനുകളില്‍ ഒന്നാണ്. 2019 ഒക്ടോബറിലാണ് ഇവിടം അഗര്‍ത്തലയുമായി ബന്ധിപ്പിച്ചത്. അമൃത് ഭാരത് സ്റ്റേഷന്‍ പദ്ധതിയുടെ ഭാഗമായാണ് ഉദയ്പൂര്‍ സ്റ്റേഷന്‍ പണിതിട്ടുള്ളത്.\n\n<h2 class=\"title-pink\">നീര്‍മഹല്‍</h2>\n\n\n\n അഗര്‍ത്തലയില്‍ നിന്നും 53 കിലോമീറ്റര്‍ അകലെ സെപാഹിജല ജില്ലയിലെ മേലാഘറിലാണ് നീര്‍ മഹല്‍ സ്ഥിതി ചെയ്യുന്നത്. 1930 കളില് മഹാരാജ ബിര്‍ ബിക്രം കിഷോര്‍ മാണിക്യ ബഹദൂറാണ് ഈ വേനല്‍ക്കാല കൊട്ടാരം പണിയിച്ചത്.റയില്‍വേ സ്റ്റേഷന്‍ കണ്ടശേഷം ഞങ്ങള്‍ യാത്ര തുടര്‍ന്ന് ഒന്‍പതുമണിക്ക് രാജ്ഘട്ട് ഫെറിയിലെത്തി. പുതപ്പണിഞ്ഞു നില്‍ക്കുന്ന പ്രകൃതിക്ക് മാറ്റമൊന്നുമില്ല.പത്തു മണിക്കേ ടൂറിസ്റ്റുകള്‍ക്കുള്ള ഫെറി സര്‍വ്വീസ് തുടങ്ങുകയുള്ളു.തടാകം പോലും വ്യക്തമായി കാണാന് കഴിയുന്നില്ല. അതിന് നടുക്കാണ് കൊട്ടാരം എന്ന് അപൂര്‍വ്വ പറഞ്ഞു.കൊട്ടാരം എന്തോ ഒരു ചെറിയ സംവിധാനമാകും എന്നേ കരുതിയുള്ളു. അല്പ്പസമയം കഴിഞ്ഞപ്പോള് അപൂര്‍വ്വ ചോദിച്ചു, ചെറു വള്ളത്തില് പോകാമോ? പിന്നെന്താ എന്നായി ഞങ്ങള്‍. അങ്ങിനെ സഞ്ജിത് ബര്‍മ്മന്‍ തുഴയുന്ന കൊതുമ്പു തോണിയില്‍ ഞങ്ങള്‍ കയറി. തറയില് തുഴ ഊന്നിയല്ല യാത്ര. ഒരു തുളയിലൂടെ പുറത്തേക്കിട്ടിരിക്കുന്ന തുഴ ഇടത്തോട്ടും വലത്തോട്ടും ചലിപ്പിച്ചാണ് വള്ളത്തെ നീക്കുക.ചെളി ഉള്ളതുകൊണ്ടാകാം മുള ഊന്നി വേഗത്തില് പോകാന്‍ കഴിയാത്തത്. തടാകത്തിലൂടെ മുന്നോട്ട് നീങ്ങും തോറും ജലക്കൊട്ടാരം മറനീക്കി പുറത്തുവരാന് തുടങ്ങി. ആദ്യം ഒരു നിഴല്‍ പോലെ തോന്നിയ കൊട്ടാരം പിന്നീട് ഒരു കട്ടൌട്ട് പോലെയും ഒടുവില്‍ ഒരു കോട്ടയുടെ ഭിത്തിപോലെയുമാണ് തോന്നിച്ചത്. അവിടേക്ക് അടുക്കും തോറും നീര്‍മഹലിന്‍റെ വലുപ്പം ഞങ്ങളെ അത്ഭുതപ്പെടുത്തി. അകം കാഴ്ചകള്‍ അതിലേറെയും അതിശയകരമായിരുന്നു. സഞ്ചാരികള് എത്തുംമുന്നെയുള്ള പ്രഭാതത്തിലെ കാഴ്ച വേറിട്ടൊരനുഭവമായി.\n<br>\n<br>\nരാജസ്ഥാനിലെ ഉദയ്പൂര് കൊട്ടാരം കഴിഞ്ഞാല്‍ ഏറ്റവും വലിയ ജലക്കൊട്ടാരമായി നീര്‍മഹല് കണക്കാക്കപ്പെടുന്നു.രുദ്രസാഗര്‍ തടാകത്തിലാണ് ഇത് നില്‍ക്കുന്നത്.ഹിന്ദു-മുഗള്‍ നിര്‍മ്മാണ രീതികള് അടിസ്ഥാനമാക്കി മാര്‍ട്ടിന്‍ ആന്‍റ് ബണ്‍സ് എന്ന ബ്രിട്ടീഷ് കമ്പനിയാണ് നിര്‍മ്മാണം നടത്തിയത്. മാര്‍ബിളും കല്ലും ഉപയോഗിച്ച് നിര്‍മ്മിച്ചിട്ടുള്ള കൊട്ടാരത്തിന് അനേകം ബാല്‍ക്കണികളും ടവറുകളും പവിലിയനുകളും കെട്ടിടങ്ങളെ ബന്ധിക്കുന്ന പാലങ്ങളുമുണ്ട്. 1930 ല്‍ ആരംഭിച്ച നിര്‍മ്മാണം 1938 ല് പത്ത് ലക്ഷം രൂപ ചിലവിലാണ് പൂര്‍ത്തിയാക്കിയത്.കൊട്ടാരത്തിന് രണ്ട് ഭാഗങ്ങളുണ്ട്. രാജകുടുംബാംഗങ്ങള്‍ ഉപയോഗിച്ചിരുന്ന പടിഞ്ഞാറെ പാലസ്സും കിഴക്കു ഭാഗത്തുള്ള ഓപ്പണ് എയര്‍ തീയറ്ററും. ഓപ്പണ്‍എയര്‍ തീയറ്ററിലാണ് നൃത്തവും പാട്ടും മറ്റ് സാംസ്ക്കാരിക പരിപാടികളും നടന്നിരുന്നത്.\n<br>\n<br>\n24 മുറികളാണ് നീര്‍മഹലില്‍‍ ഉള്ളത്. സന്ദര്‍ശക മുറിയും കിടപ്പു മുറികളും ഡൈനിംഗ് ഹാളും ഡാന്‍സിംഗ് ഹാളും അമ്യൂസ്മെന്‍റ് റൂമും ഡര്‍ബാര്‍ ഹാളും വാച്ച് ടവറുകളും ഗാര്‍ഡ് റൂമും ജനറേറ്റര്‍ റൂമും അടുക്കളയും കൊട്ടാരത്തിന്‍റെ ഭാഗമായുണ്ടായിരുന്നു. രാജാവിനും റാണിക്കും ബോട്ടില്‍ വന്നിറങ്ങാന്‍ പ്രത്യേക യാര്‍ഡും അവിടെനിന്നും കയറാന്‍ പ്രത്യേക പടികളും നിര്‍മ്മിച്ചിട്ടുണ്ട്. ഇവിടത്തെ ടെറസ് ഗാര്‍ഡനും വളരെ പ്രശസ്തമായിരുന്നു.അനേക കാലം ഉപേക്ഷിക്കപ്പെട്ട നിലയിലായിരുന്ന കൊട്ടാരത്തിന്‍റെ മൂല്യവത്തായ പല അംശങ്ങളും നഷ്ടപ്പെട്ടു പോയിരുന്നു. എങ്കിലും നല്ല രീതിയില്‍ നവീകരിച്ച് സൂക്ഷിക്കുന്നുണ്ട് എന്നത് ആശ്വാസകരമാണ്.അടുത്ത കാലത്തായി ഒരു ലൈറ്റ് ആന്‍റ് സൌണ്ട് ഷോയും വിനോദസഞ്ചാരികള്‍ക്കായി ആരംഭിച്ചിട്ടുണ്ട്.\n<br>\n<br>\nതടാകത്തിന് ചുറ്റിലുമായി നൂറുകണക്കിന് മനുഷ്യര്‍ വസിക്കുന്നു. അവര്‍ക്ക് മീന്‍ വളര്‍ത്താനായി ഇടവും അനുവദിച്ചിട്ടുണ്ട്. രാത്രിയില്‍ മീന്‍ മോഷണം നടക്കാറുള്ളതിനാല്‍ കുടുംബത്തിലെ ഒരംഗം തടാകത്തിന് മുകളിലായി തയ്യാറാക്കിയ മുള ഷെഡില് താമസിക്കും. ജലത്തില് കുളവാഴ പോലെ വളരുന്ന ചിച്ചിരി ത്രിപുരക്കാരുടെ പ്രിയഭക്ഷണമാണ്. രുദ്രസാഗറിലും അവര്‍ ചിച്ചിരി വളര്‍ത്തുന്നുണ്ട്. രുചികരമായ വിഭവങ്ങളാണ് അവര്‍ ചിച്ചിരി ഉപയോഗിച്ച് തയ്യാറാക്കുന്നത്. നീര്‍മഹല്‍ കാഴ്ചകള്‍ കണ്ട് ഞങ്ങള്‍ മടങ്ങിയെങ്കിലും ആ കാഴ്ച മനസ്സില് നിറഞ്ഞു നില്ക്കുകയാണ്.\n\n    <h2 class=\"title-pink\">ചാബിമുറ</h2>\n\n\n\n നീര്‍മഹലില്‍ നിന്നും യാത്ര ചാബിമുറയിലേക്കായിരുന്നു.ബംഗ്ലാദേശ് അതിര്‍ത്തികളിലൂടെയായിരുന്നു യാത്ര.സോണാമുറ,മേലഘര്‍,മോഹന്‍ഭോഗ്,ജാംജുരി എന്നിവിടങ്ങളിലൂടെ ഞങ്ങള്‍ അമര്‍പൂരെത്തി.ഉദയ്പൂര്‍ അമര്‍പൂര്‍ റോഡ് വനത്തിലൂടെയാണ്.അവിടവിടെ ആദിവാസികളുടെ വീടുകള്‍ കാണാം. മുളയും തടിയും പുല്ലുമൊക്കെ ഉപയോഗിച്ച് നിര്‍മ്മിച്ച വീടുകള്‍ അഗാധമായ കൊക്കകളുള്ള റോഡരുകുകളിലാണ് നില്‍ക്കുന്നത്. നാല് തൂണുകള്‍ക്കപ്പുറം നോക്കെത്താവിധമുള്ള ആഴമാണ്.വീടിന് മുന്നില്‍ നില്‍ക്കുമ്പോള്‍ തന്നെ നമുക്ക് തല കറങ്ങും.അവര്‍ അതിജീവിക്കുന്ന മനുഷ്യരാണ്.തെക്കുപടിഞ്ഞാറന്‍ കാലവര്‍ഷം കേരളത്തിലെപോലെ തകര്‍ത്തുപെയ്യുന്ന ഇടമാണ് ത്രിപുര.മണ്‍സൂണ്‍ കാലത്ത് മാറിത്താമസിക്കുമായിരിക്കും എന്നു സമാധാനിച്ച് യാത്ര തുടര്‍ന്നു. കാടിന്‍റെ വന്യതയും നിശബ്ദതയും നമ്മെയും നിശബ്ദരാക്കുന്ന യാത്ര.ബുള്ളറ്റിന് പിറകിലിരിക്കുമ്പോള്‍ നാടിന്‍റെ വൈവിധ്യവും നഗരങ്ങളുടെ ആഡംബരവും കാട്ടിലെ ധ്യാനനിമീലമായ ശാന്തതയുമൊക്കെ മനസ്സില്‍ പലവിധ ചിന്തകളുണര്‍ത്തി. കഴിഞ്ഞ കുറേ ദിവസമായി വാര്‍ത്തകളൊന്നും നോക്കാറില്ല.അത് നല്‍കുന്ന സുഖം തീര്‍ച്ചയായും ഇവര്‍ക്കുമുണ്ടാകും. മിക്ക ആദിവാസികളുടെ കൈയ്യിലും മൊബൈലുകളുണ്ട്. അതവര്‍ക്ക് വലിയ ആശ്വാസമാണെന്നു തോന്നുന്നു. വാര്‍ത്തയൊന്നും കേള്‍ക്കാറില്ല, പാട്ടും സിനിമയും റീലുകളുമൊക്കെയാണ് അവര്‍ക്ക് താത്പ്പര്യമെന്ന് അപൂര്‍വ്വ പറഞ്ഞു.പകുതിയിലേറെ ഭൂമിയും വനമാണ്.മുള,ഈറ,പൈന്‍,ഗുര്‍ജന്‍,തേക്ക് തുടങ്ങിയവയാണ് പ്രധാന വനവൃക്ഷങ്ങള്‍.കുരങ്ങന്മാരുടെ വൈവിധ്യവും ഈ കാടുകളില്‍ കാണാം.\n<br>\n<br>\nഅമര്‍ മാണിക്യ രാജാവിന്‍റെ പേരിലാണ് അമര്‍പൂര്‍ അറിയപ്പെടുന്നത്. ഒരു ചെറിയ ഠൌണാണ് അമര്‍പൂര്‍.അവിടത്തെ സര്‍ക്യൂട്ട് ഹൌസില്‍ നിന്നും മീനും ചിക്കനും പന്നിയും കോളിഫ്ലവറുമൊക്കെ ഉള്‍പ്പെട്ട ഭക്ഷണം കഴിച്ചു. നല്ല ഭക്ഷണത്തിന് നന്ദി പറഞ്ഞ് ഇറങ്ങി.പതിനാറാം നൂറ്റാണ്ടില്‍ നിര്‍മ്മിച്ച അമര്‍ സാഗര്‍ തടാകത്തിനരുകിലാണ് സര്‍ക്യൂട്ട് ഹൌസ്.ഈ തടാകം ഇപ്പോള്‍ ഒരു വിനോദ സഞ്ചാര കേന്ദ്രമാണ്.ഞങ്ങളുടെ യാത്ര വീണ്ടും വനത്തിലൂടെയായി. റോഡുകള്‍ പലയിടത്തും തകര്‍ന്നിട്ടാണുള്ളത്. കാര്‍ യാത്രയേക്കാള്‍ സുഖം ബുള്ളറ്റുയാത്രയാണ്, പ്രത്യേകിച്ചും ശരത്കാലത്ത്. ഗോമതി നദിയുടെ തീരത്ത് ഉയര്‍ന്ന കുത്തനെയുള്ള മലകളില്‍ കലാകാരന്മാര്‍ കൊത്തിയിട്ടുള്ള ശില്‍പ്പങ്ങളാണ് ചാബിമുറയെ പ്രസിദ്ധമാക്കുന്നത്. ഗോമതി നദിയിലൂടെ ബോട്ട് യാത്ര നടത്തിവേണം ഇത് കാണാന്‍. മഹിഷാസുര മര്‍ദ്ദിനി ദുര്‍ഗ്ഗയാണ് ഇതില്‍ പ്രധാനം.ഇരുപതടി ഉയരമുണ്ട് ദുര്‍ഗ്ഗ ശില്‍പ്പത്തിന്. ശിവനും വിഷ്ണുവും കാര്‍ത്തികേയനുമൊക്കെ ഇതിന് പുറമെയുണ്ട്. പതിനഞ്ച്-പതിനാറ് നൂറ്റാണ്ടുകളില്‍ നിര്‍മ്മിച്ചവയാണ് ഈ ശില്‍പ്പങ്ങള്‍. കുത്തനെയുള്ള മലയുടെ വശത്തുനിന്ന് ഇത്ര സാഹസികമായി ശില്‍പ്പമുണ്ടാക്കിയ അജ്ഞാത കലാകാരന്മാരെ നമിച്ചുകൊണ്ടായിരുന്നു ബോട്ട് യാത്ര.അഗര്‍ത്തല നിന്നും 82 കിലോമീറ്ററും ഉദയ്പൂരില്‍ നിന്നും 30 കിലോമീറ്ററും അകലെയാണ് ചാബിമുറ. ഇളം ചന്ദന നിറമുള്ള ചെളിയും പാറയുമാണ് കുന്നിന്‍റെ അടിത്തറ.അതിന് മുകളില്‍ വൈവിധ്യങ്ങളുടെ കാടും. ബോട്ടില്‍ ഗോമതിയിലൂടെ നീങ്ങുമ്പോള്‍ വലതുവശത്താണ് ശില്‍പ്പങ്ങളുള്ള ചെങ്കുത്തായ പാറകള്‍. അത് കണ്ട് മുന്നോട്ടു പോകുമ്പോള്‍ ഒരിടത്ത് കാട് വകുന്ന് ഒരു വിള്ളല്‍ കാണാം. ഞങ്ങള് ആ കടവില്‍ ഇറങ്ങി കുറച്ച് അകത്തേക്ക് പോയി. അവിടെ പടികള്‍ കെട്ടിയിട്ടുണ്ട്. അതിലൂടെ വെള്ളം ഒഴുകി വരുന്നു. താഴെ പുഴയുടെ അടുത്ത് ഇരുമ്പ് ബഞ്ചുകളും പണിതിട്ടിട്ടുണ്ട്. ആദിവാസികള്‍ അവരുടെ ആഘോഷനാളുകളില്‍ ഇതുവഴി വന്ന് പുഴയില്‍ കുളിക്കുക പതിവാണ്. ഗോമതി നദിയിലൂടെയുള്ള ആ യാത്ര അവിസ്മരണീയമായിരുന്നു.\n\n<h2 class=\"title-pink\">നര്‍കേല്‍ കുഞ്ച</h2>\n\n\n\nഅവിടെനിന്നും ഞങ്ങള്‍ കാട്ടിലൂടെയുള്ള യാത്ര തുടര്‍ന്നു.ഗോമതി നദി ഉത്ഭവിക്കുന്ന ഇടത്തേക്കാണ് യാത്ര. ഡംബൂര്‍ തടാകത്തിന് തൊട്ടുമുകളില്‍ നിന്നാണ് ഗോമതി നദി തുടങ്ങുന്നത്. അവിടെത്തന്നെ റയ്മ,ശര്‍മ്മ എന്നീ നദികളും വന്ന് ചേരുന്നു. ഗോമതി തുടങ്ങുന്നതിന് സമീപമായി ഒരു ജലവൈദ്യുത പദ്ധതിയുമുണ്ട്. അതുകൊണ്ട് കൂടിയാകാം അവിടെ നാല്പ്പത്തിയൊന്ന് ചതുരശ്ര കിലോമീറ്റര്‍ വിസ്താരമുള്ള, ഒരു തടാകം രൂപപ്പെട്ടിരിക്കുന്നത്. ഡമര്‍ എന്ന സംഗീതോപകരണത്തിന്‍റെ ആകൃതിയാണ് ഇതിന്.ഡംബൂരില്‍ 48 ദ്വീപുകളാണുള്ളത്.മഞ്ഞുകാലത്ത് ധാരാളം ദേശാടന പക്ഷികള്‍ ഇവിടെ എത്തിച്ചേരാറുണ്ട്. വിനോദ സഞ്ചാരികള്‍ക്ക് പ്രിയപ്പെട്ട ഇടമാണ് ഡംബൂര്‍. അവിടത്തെ വലിയ ദ്വീപായ നര്‍കേല്‍ കുഞ്ച ത്രിപുര വിനോദസഞ്ചാര വകുപ്പ് ഒരു റിസോര്‍ട്ടായി വികസിപ്പിച്ചിരിക്കുന്നു.ഇവന്‍റ് മാനേജ്മെന്‍റും കാറ്ററിംഗും ഹോട്ടലുകളും നടത്തിവരുന്ന ഹീറോ ദീപ് എന്ന സ്ഥാപനമാണ് റിസോര്‍ട്ട് നടത്തുന്നത്.പ്രകൃതി ഭംഗി ആസ്വദിക്കാനും മെഡിറ്റേറ്റ് ചെയ്യാനും ആഗ്രഹിക്കുന്നവര്‍ക്ക് ത്രീ സ്റ്റാര്‍ സൌകര്യങ്ങള്‍ ലഭ്യമാക്കുന്ന റിസോര്‍ട്ടാണ് നരികേല്‍ കുഞ്ച. അവിടെയാണ് ഇന്ന് രാത്രി ഞങ്ങളുടെ താമസം. അഗര്‍ത്തല നിന്നും 120 കിലോമീറ്ററാണ് ഇവിടേക്കുള്ള ദൂരം. ഞങ്ങള്‍ അവിടെ എത്തുമ്പോള്‍ സന്ധ്യയായിരുന്നു. നര്‍കേല്‍ കുഞ്ചിലേക്ക് എത്താനായി ഒരു നടപ്പാലം നിര്‍മ്മിച്ചിട്ടുണ്ട്. പാലവും പരിസര പ്രദേശങ്ങളും ദീപങ്ങള്‍കൊണ്ട് അലങ്കരിച്ചിരുന്നു.നടപ്പാലത്തിലൂടെ ഇരുചക്ര വാഹനങ്ങള്‍ക്ക് പോകാം.വിഷ്ണു ബുള്ളറ്റില്‍ തന്നെ ദ്വീപിലേക്ക് പോയി. ലഗേജ് കാറില്‍ നിന്നെടുത്ത് നടന്ന് ഞങ്ങളും ദ്വീപിലെത്തി. നല്ല തണുപ്പുള്ള കാലാവസ്ഥ.നിരനിരയായി നില്ക്കുന്ന തടികൊണ്ടുള്ള ഹട്ടുകളാണ് ഇവിടത്തെ പ്രധാന ആകര്‍ഷണം.ഞങ്ങളും ഹട്ടിലാണ് താമസിച്ചത്. തികച്ചും മെച്ചമായ താമസ സൌകര്യം. ഒരു ബെഡ്റൂമും ചെറിയ ഹാളും വരാന്തയും. രാവിലെ ദ്വീപ് കണ്ടാസ്വദിക്കണം എന്ന് തീരുമാനിച്ച ശേഷം ഭക്ഷണം കഴിച്ച് ഉറക്കമായി.\n<br>\n<br>\n   പ്രഭാതത്തിലെ കാഴ്ചകള്‍ തീരെ മങ്ങിയതായിരുന്നു. തടാകം തെളിഞ്ഞത് മെല്ലെ മെല്ലെയാണ്.അവിടവിടെ ചെറുതുരുത്തുകള്‍ കാണാം. കടവില്‍ ബോട്ടുകള്‍ വിനോദ സഞ്ചാരികളെ കാത്ത് നില്‍ക്കുന്നു. വറുത്ത മീനും ഇറച്ചിയുമൊക്കെ തയ്യാറാക്കുന്ന ഒരു സ്ത്രീ ബോട്ട് സര്‍വ്വീസ് നടക്കുന്നതിനടുത്ത് അവരുടെ ഉപജീവനം തേടുന്നു. നര്‍കേല്‍ കുഞ്ചില്‍ തെങ്ങുകള്‍ ധാരാളമുണ്ട്.ഒരാള്‍ തെങ്ങില്‍ കയറുന്നുണ്ടായിരുന്നു.കരിക്ക് അടക്കാനുള്ള ശ്രമമാണ്. ഒരു കുട്ടിയും മുതിര്‍ന്നൊരാളും ഒരു ചാക്കിന്‍റെ ഇരുവശവും പിടിച്ചു നില്‍ക്കുന്നു. കരിക്ക് താഴെ വീണ് പൊട്ടാതിരിക്കാന്‍ അടക്കുന്ന ആള്‍ ഓരോന്നായി ചാക്കിലേക്ക് എറിഞ്ഞു കൊടുക്കുന്നു. നാട്ടില്‍ മാങ്ങ പറിക്കുമ്പോഴാണ് ഈ കാഴ്ച കണ്ടിട്ടുള്ളത്. ആ കുട്ടിയുടെ സുരക്ഷ സംബ്ബന്ധിച്ച് ഒരു ഭയമുണ്ടായി എങ്കിലും അതിന് അടിസ്ഥാനമില്ല എന്ന് മനസ്സ് പറയുന്നുണ്ടായിരുന്നു.കൊല്ലം ജില്ലയിലെ അഷ്ടമുടിയെ ഓര്‍മ്മിപ്പിക്കുന്ന ഇവിടെ മണ്‍ട്രോതുരുത്തിലെപോലെ ജനവാസമില്ല എന്നത് പ്രത്യേകതയാണ്. അതിഥികള് മാത്രമെ ഇവിടെ ഉണ്ടാവുകയുള്ളു.പൊതുജനങ്ങള്‍ക്ക് പ്രവേശനത്തിന് നിയന്ത്രണമുണ്ട്. നരികേല്‍ കുഞ്ച ടൂറിസം കോഓപ്പറേറ്റീവ് സൊസൈറ്റിക്കാണ് അതിന്‍റെ അധികാരം.30 രൂപ ടിക്കറ്റില്‍ പൊതുജനത്തിന് ദ്വീപില്‍ കയറാം.എന്നാല്‍ അതിഥികളുള്ള ഇടത്ത് പ്രവേശനമില്ല.\n\n<h2 class=\"title-pink\">ധലൈ ജില്ലയും സജു വഹീദും</h2>\n\n\n\n പ്രഭാതഭക്ഷണവും കഴിച്ച് ഞങ്ങള്‍ അവിടെനിന്നും അംബാസയിലേക്ക് പുറപ്പെട്ടു.സജു വഹീദ് കളക്ടറായിരിക്കുന്ന ധലൈ ജില്ലയുടെ ആസ്ഥാനമാണ് അംബാസ.ഗോമതി വന്യജീവി സങ്കേതത്തിലൂടെയായിരുന്നു യാത്ര.കൃത്യമായ വേനലും ശരത്ക്കാലവുമുള്ള ത്രിപുരയില്‍ വാര്‍ഷിക മഴയളവ് കുറവാണ്.പുല്‍മേടുകള്‍ അധികമുള്ള ഇവിടത്തെ കാലാവസ്ഥ ഉഷ്ണമേഖല സവന്നയാണ്.കേരളത്തിലേത് ഉഷ്ണമേഖല മണ്‍സൂണും.289.54 ചതുരശ്ര കിലോമീറ്റര്‍ വിസ്തീര്‍ണ്ണമുള്ള ഗോമതി വന്യജീവി സങ്കേതത്തില്‍ ആനയും കാട്ടുപോത്തും സാംബാര്‍ മാനും കുരയ്ക്കുന്ന മാനും കാട്ടാടുമൊക്കെയുണ്ട്. വടക്കന്‍ ത്രിപുരയെ രണ്ടാക്കി അതില് നിന്നാണ് 1995 ല്‍ ധലൈ ജില്ല രൂപീകരിച്ചത്.അതരമുര,സഖാന്‍ മലനിരകള്‍ക്കിടയിലാണ് ധലൈ ജില്ല കിടക്കുന്നത്.എഴുപത് ശതമാനവും വനപ്രദേശമായ ഇത് ഒരു ആദിവാസി ജില്ലയാണ്.3,78,230 ജനങ്ങളുള്ള ധലൈയില്‍ 55.68 ശതമാനം ജനങ്ങളും ആദിവാസികളാണ്.16.31 ശതമാനം പട്ടികജാതിക്കാരും ബാക്കിയുള്ളവര്‍ ബംഗാളികളുമാണ്.ത്രിപുരി,റിയാംഗ്,കുക്കി,കൊളോയ്,ചക്മ എന്നീ വിഭാഗക്കാരാണ് ആദിവാസികളില്‍ അധികവും.അവിടവിടെയായി കാണുന്ന ആദിവാസി ഊരുകള്‍ ഒഴിച്ചാല്‍ പൊതുവെ വിജനമായ ഇടങ്ങളാണ് യാത്രയില്‍ കാണാനുണ്ടായിരുന്നത്. അരുവികളും, നദികളും, ഫലഭൂയിഷ്ഠമായ താഴ്‌വരകളും കൂടിച്ചേർന്ന, നിമ്നോന്ന ഭൂപ്രകൃതിയാണ് ഇവിടത്തേത്.ജില്ലയുടെ വടക്കും തെക്കും ബംഗ്ലാദേശാണ് അതിര്‍ത്തി.മുളങ്കൂമ്പും മലയിലെ പച്ചക്കറികളും ഉണക്ക മത്സ്യവും ഒട്ടലരിയുമാണ് പ്രധാന ഭക്ഷണം. ഇറച്ചിയും പ്രധാനമാണ്.അരിയും നെയ്യും ഉണക്കമുന്തിരിയും നട്ട്സും ഇഞ്ചിയും സവാളയുമിട്ടുണ്ടാക്കുന്ന അവാംങ് ബാങ്വിയാണ് ത്രിപുരികളുടെ പ്രിയപ്പെട്ട പ്രഭാതഭക്ഷണം.മസാല ചേര്‍ന്ന ചിക്കനും പോര്‍ക്കും മീനും മുളംകുഴലില്‍ കയറ്റി കനലില്‍ ചുട്ടെടുക്കുന്ന ബാംബു ചിക്കന്‍,ബാംബു പോര്‍ക്ക്,ബാംബു ഫിഷ് എന്നിവ അടിപൊളി രുചിക്കൂട്ടുകളാണ്.ആദിവാസികളുടെ വിവാഹത്തിന് വരന്‍റെ വീട്ടുകാര്‍ വധുവിന്‍റെ വീട്ടുകാര്‍ക്കാണ് സ്ത്രീധനം നല്‍കുക.അതില്‍ പണവും കന്നുകാലികളും വീട്ടുപകണങ്ങളും ഉള്‍പ്പെടും.വധുവിന്‍റെ വീട്ടുകാര്‍ക്ക് ഒരംഗത്തെ നഷ്ടമാവുകയും വരന്‍റെ വീട്ടുകാര്‍ക്ക് ഒരംഗത്തെ ലഭിക്കുകയും ചെയ്യുന്നു എന്ന നിലപാടാണ് സ്ത്രീയുടെ മൂല്യം കൂട്ടുന്നത്. ഇത് ശരിയായ നിലപാടാണുതാനും.കൃത്യമായ ശ്രേണിയുള്ള ഭരണ സംവിധാനമാണ് ഓരോ ഗോത്രങ്ങള്‍ക്കുമുള്ളത്.അത് ഗ്രാമം മുതല്‍ ഗോത്രത്തലവന്‍ വരെ നീളുന്നു. \n<br>\n<br>\n     രണ്ട് മണിക്ക് ഞങ്ങള്‍ കളക്ടറേറ്റിലെത്തി സജുവിനെ കണ്ടു. നല്ല വൃത്തിയുള്ള ഓഫീസും കെട്ടിടവും.അതിനടുത്ത് തന്നെയാണ് വീട് .വീട്ടിലെത്തുമ്പോള്‍ ക്രിസ്മസ് ആഘോഷത്തിനുള്ള ഒരുക്കങ്ങള്‍ നടക്കുകയായിരുന്നു. മനോഹരമായ പൂന്തോട്ടവും ചെറിയൊരു സ്വിമ്മിംഗ് പൂളും കളിസ്ഥലവും അടുക്കളത്തോട്ടവും ആദിവാസി കുടിലിന്‍റെ ഒരു മാതൃകയുമൊക്കെ പറമ്പിലുണ്ട്. ഇരുനില വീടിന്‍റെ താഴെയുള്ള വരാന്തയിലും ഉള്‍മുറിയിലും സജു വരച്ച ചിത്രങ്ങള്‍ കാണാം. കളക്ടറുടെ പ്രധാന ഹോബി ചിത്രം വരയാണ്.രാഷ്ട്രപതിയില്‍ നിന്നും 2023 ല്‍ ബസ്റ്റ് ഇലക്ട്രൊറല്‍ പ്രാക്ടീസ് പുരസ്ക്കാരം നേടിയിരുന്നു സജു. മുകളിലെ ഡൈനിംഗ് ഹാളിലെത്തി രുചികരമായ ഭക്ഷണം കഴിച്ചു.സജുവിന്‍റെ ഭാര്യ തസ്നിമിന്‍റെ സൂപ്പര്‍വിഷനില്‍ നാട്ടുകാരായ ജോലിക്കാരാണ് ഭക്ഷണമുണ്ടാക്കുന്നത്. മകന്‍ റയാനും മകള്‍ റയ്ച്ചുവും നല്ല സുഹൃത്തുക്കളായി. അങ്ങിനെ സായാഹ്നമായത് അറിഞ്ഞില്ല. തണുപ്പ് മെല്ലെ വന്നുമൂടുമ്പോഴേക്കും ആഘോഷത്തിന്‍റെ പ്രകാശം പരന്നു.ഓഫീസ് ജീവനക്കാരും സുഹൃത്തുക്കളുമെത്തി. ഖോവായ് കലക്ടര്‍ ചാന്ദ്നി ചന്ദ്രനും മകന്‍ മുകിലും വന്നിരുന്നു.ചാന്ദ്നി അങ്കമാലിക്കാരിയാണ്.  ബാംബു ചിക്കനുള്‍പ്പെടെ ഭക്ഷണ വൈവിധ്യവും പാട്ടും കേക്ക് കട്ടിംഗും ഒക്കെയായി നിറഞ്ഞ സന്തോഷത്തിന്‍റെ നിമിഷങ്ങള്‍.\n\n<h2 class=\"title-pink\">ഉനകോടി</h2>\n\n\n\n   ഏറെ വൈകിയാണ് ഉറങ്ങിയതെങ്കിലും നേരത്തെ ഉണര്‍ന്നു.രാവിലെ 55 കിലോമീറ്റര്‍ അകലെ ഉനകോടിയിലെത്തണം.ദേവ്തമുറയിലും പിലാകിലും ഉള്ളതിനേക്കാളും അധികം പാറകളിലെ കൊത്തുപണികളും ശിലാചിത്രങ്ങളുമുള്ളത് ഉനകോടിയിലാണ്. അവിടെ നിന്നും 141 കിലോമീറ്റര്‍ താണ്ടി ഉച്ചക്ക് പന്ത്രണ്ടരയോടെ അഗര്‍ത്തല വിമാനത്താവളത്തിലും എത്തണം.രണ്ട് മണിക്കാണ് ചെന്നൈയിലേക്കുള്ള ഫ്ലൈറ്റ്. അതുകൊണ്ടുതന്നെ ബുള്ളറ്റിനെ ഉപേക്ഷിച്ച് കാര്‍ യാത്ര നടത്താനാണ് പദ്ധതി. റോഡ് തീരെ മോശമാണ് എന്നു മാത്രമല്ല,രാവിലെ ട്രക്കുകളുടെ ബാഹുല്യം കാരണം ട്രാഫിക് ജാമും ഉണ്ടാകും. സജുവിനും കുടുംബത്തിനും സ്നേഹവും ആതിഥ്യവും നല്‍കിയതിന് നന്ദി പറഞ്ഞ് ഇറങ്ങി. പതിവ് പോലെ പ്രഭാതം മൂടലിലായിരുന്നു. എങ്കിലും ഡ്രൈവര്‍ പരമാവധി വേഗത്തിലാണ് വണ്ടി ഓടിച്ചത്. ഉനകോടി ഒഴിവാക്കാന്‍ കഴിയാത്ത ഇടമായതിനാലാണ് ഇത്തരമൊരു സാഹസത്തിന് തീരുമാനിച്ചത്. രണ്ട് മണിക്കൂര്‍കൊണ്ട് ഉനകോടിയിലെത്തി.ആര്‍ക്കയോളജിക്കല്‍ സര്‍വ്വെ ഓഫ് ഇന്ത്യയുടെ അധീനതയിലാണ് ഉനകോടി. സന്ദര്‍ശന സമയത്തിന് മുന്നെ ഞങ്ങളെത്തി. നേരത്തെ അറിയിച്ചിരുന്നതിനാല്‍ പ്രവേശനം കിട്ടി. വളരെ മനോഹരമായ ഒരിടം തന്നെയാണ് ഉനകോടി. പാറകളും കുന്നുകളും സമതലവും ഇഴചേര്‍ന്ന ഇടം നൂറ്റാണ്ടുകള്‍ക്കുമുന്നെ കലാകാരന്മാരുടെ സര്‍ഗ്ഗഭൂമികയായിരുന്നു. ഓരോ പാറകളും മനോഹരമായ ശില്‍പ്പങ്ങളാല്‍ അലങ്കരിക്കപ്പെട്ട ഇടം. ഒരു ദിവസം തങ്ങി ആസ്വദിക്കേണ്ട കാഴ്ചകളുണ്ട് ഇവിടെ. സമയ പരിമിതി കാരണം ഞങ്ങള്‍ ഒരു ഓട്ടപ്രദക്ഷിണം മാത്രമാണ് നടത്തിയത്. മികച്ച ട്രെക്കിംഗിനുള്ള സൌകര്യവും ഇവിടെയുണ്ട്.\n<br>\n<br>\nഉനകോടിയിലെ പാറകളിലുള്ള കൊത്തുപണികള്‍ ബൃഹത്തായതും ആകാശത്തിലേക്ക് തുറന്ന് ലംബമായ ശിലാമുഖങ്ങളില്‍ കൊത്തിവച്ചിട്ടുള്ളതുമാണ്.ഏഴാം നൂറ്റാണ്ടുമുതലെ ശൈവ തീര്‍ത്ഥാടന കേന്ദ്രമായിരുന്നു ഇവിടം. ഇവിടത്തെ ചുവര്‍ ചിത്രങ്ങള്‍ അസംസ്കൃതവും പ്രാകൃതവുമായ സൌന്ദര്യത്താല്‍ നമ്മെ ആകര്‍ഷിക്കുന്നു.ഉനകോടി എന്നാല്‍ കോടിയില്‍ ഒന്ന് കുറവ് എന്നാണ്.ഐതീഹ്യപ്രകാരം ഇത്രയും ശില്‍പ്പങ്ങള്‍ ഇവിടെയുണ്ട് എന്നാണ് വിശ്വാസം.ഇത് അതിശയോക്തിയാണെങ്കിലും ഇവിടത്തെ ശില്‍പ്പങ്ങളുടെ എണ്ണം നമ്മെ അമ്പരപ്പിക്കുന്നതാണ്.രാജകീയ രക്ഷാകര്‍തൃത്വം ലഭിച്ച കലാകാരന്മാര്‍ക്ക് അവരുടെ മാസ്റ്റര്‍പീസുകള്‍ സൃഷ്ടിക്കുന്നതിനുള്ള പറുദീസയായിരുന്നു ഇവിടം എന്നു കരുതാം.സമൃദ്ധമായ പച്ചപ്പുള്ള മനോഹരമായ വനത്തിന് നടുവില് ഈ കൊത്തുപണികള്‍ പ്രകൃതിയുമായി ഇണങ്ങിച്ചേര്‍ന്ന് അവയുടെ ആകര്‍ഷണം വര്‍ദ്ധിപ്പിക്കുന്നു.ഉനകോടിയില്‍ രണ്ട് തരം ശില്‍പ്പങ്ങളാണുള്ളത്.പാറയില്‍ കൊത്തിയവയും വേര്‍പെടുത്തിയ ശിലകളില്‍ തീര്‍ത്തവയും. ഉനകോടീശ്വര കാലഭൈരവ എന്നറിയപ്പെടുന്ന പ്രധാന ശില്‍പ്പം ശിവന്‍റെ ശിരസ്സാണ്.മുപ്പതടി ഉയരമുള്ള സങ്കീര്‍ണ്ണായ ഈ ശില്‍പ്പത്തിന്‍റെ ശിരോവസ്ത്രത്തിന് പത്തടി ഉയരമുണ്ട്. ഇതിന് ഇരുവശത്തുമായി പൂര്‍ണ്ണ വലിപ്പമുള്ള രണ്ട് സ്ത്രീ രൂപങ്ങള്‍ കാണാം. ഇതിലൊന്ന് സിംഹത്തിന്മേല്‍ നില്‍ക്കുന്ന ദുര്‍ഗ്ഗയാണ്.തറയില്‍ ഉറച്ചിരിക്കുന്ന മൂന്ന് ഇടത്തരം പാറകളില്‍ മൂന്ന് നന്ദികളെയും ചിത്രീകരിച്ചിട്ടുണ്ട്. അവയുടെ ശരീരത്തിന്‍റെ കുറച്ചുഭാഗം ഭൂമിക്കടിയിലാണ് എന്ന് തോന്നിപ്പിക്കുന്നതാണ് ആ ശില്പ്പങ്ങളുടെ സൌന്ദര്യം. ഭീമാകാരമായ ഗണപതി രൂപങ്ങളും പാറയില്‍ കാണാം. പാറകളിലെ കൊത്തുപണികള്‍ അവിടവിടെ ചിതറി കിടക്കുന്ന കാഴ്ച ശില്പ്പികളുടെ പര്‍ണ്ണശാലയാണ് ഇവിടം എന്ന് തോന്നിപ്പിക്കും.എല്ലാ വര്‍ഷവും ഏപ്രിലില്‍ ഉനകോടിയില്‍ അശോകാഷ്ടമി മേള എന്ന ഉത്സവം നടക്കുന്നു.ആയിരക്കണക്കിന് തീര്‍ത്ഥാടകരാണ് ഈ സമയം ഇവിടെ എത്തുക.ജില്ല ആസ്ഥാനമായ കൈലാസഹറില്‍ നിന്നും എട്ട് കിലോമീറ്റര്‍ അകലെയാണ് ഈ പുരാവസ്തു കേന്ദ്രം.യുനസ്കോയുടെ ലോകപൈതൃക സൈറ്റുകളുടെ താത്ക്കാലിക പട്ടികയില്‍ ഉനകോടി ഉള്‍പ്പെട്ടിട്ടുണ്ട്. ഉനകോടി കാഴ്ചകള്‍ കണ്ട് ഞങ്ങള്‍ അഗര്‍ത്തലയിലേക്ക് മടങ്ങി. കൃത്യമായി വിമാനത്താവളത്തിലെത്തിച്ച ഡ്രൈവര്‍ക്കും കൂട്ടര്‍ക്കും നന്ദി പറഞ്ഞ്, ത്രിപുര സുന്ദരിയെ മനസ്സിലേറ്റി ഞങ്ങള്‍ മടക്കയാത്ര ആരംഭിച്ചു.  \n\n",
      "image": "/image/tripura16.jpg",
      "imageSet": {
        "image1": "/image/placeholder.png",
        "image2": "/image/placeholder.png",
        "image3": "/image/placeholder.png",
        "image4": "/image/placeholder.png",
        "image5": "/image/placeholder.png"
      },
      "imageset": {
        "image1": "/image/tripura1.jpg",
        "image2": "/image/tripura2.jpg",
        "image3": "/image/tripura7.jpg",
        "image4": "/image/tripura11.jpg",
        "image5": "/image/tripura17.jpg"
      }
    },
    {
      "id": 4005,
      "title": "Bhutan - The Hidden Beauty of the Himalayas - Part 1",
      "longDescription": "<h2 class=\"title-pink text-decoration-underline\">ഭൂട്ടാന്‍ - ഹിമാലയം ഒളിപ്പിച്ച മനോഹാരിത -ഭാഗം -1</h2>\n<h2 class=\"title-pink text-decoration-underline\">തിരുവനന്തപുരത്തു നിന്നും ഫെന്‍സുലിംഗിലേക്ക്</h2>\n<p> ബാഗ്ദോഗ്രയില്‍ നിന്നും നാല് മണിക്കൂര്‍ യാത്രയുണ്ട് ഫെന്‍സുലിംഗിലേക്ക്. ഭൂട്ടാന്റെ ഇന്ത്യയിലേക്കുള്ള വാതില്‍ എന്നു വിശേഷിപ്പിക്കാം ഈ ചെറുനഗരത്തെ. തിരുവനന്തപുരത്തു നിന്നും ചെന്നൈ വഴിയായിരുന്നു ബാഗ്ദോഗ്രയില്‍ എത്തിയത്. ബാഗ്ദോഗ്ര വിമാനത്താവളത്തില്‍ പെമ എത്തിയിരുന്നു.വിടാരാത്ത നീള്‍ മിഴികളും മംഗോളിയന്‍ വംശജന്റെ പരമ്പരാഗത ലക്ഷണങ്ങളുമുള്ള ഭൂട്ടാനി. വാട്ട്സ്ആപ്പില്‍ കണ്ട ചെറുപ്പക്കാരന്റെ ചിത്രമായിരുന്നു മനസില്‍. പക്ഷെ അത് പെമയുടെ ചെറുപ്പകാല ചിത്രംതന്നെയാണ്. പെമയ്ക്ക് യൗവ്വനം കഴിഞ്ഞിരിക്കുന്നു. നേരത്തെ ഭൂട്ടാന്‍ സന്ദര്‍ശിച്ച സെക്രട്ടേറിയറ്റിലെ അണ്ടര്‍ സെക്രട്ടറി പ്രമോദ് വഴിയാണ് പെമയെ കണ്ടെത്തിയത്. കഴിഞ്ഞ കുറേ ദിവസങ്ങളിലായി നിരന്തരം ബന്ധപ്പെട്ടുകൊണ്ടിരിക്കയായിരുന്നു പെമയെ. നേരത്തേ തന്നെ തിരിച്ചറിയല്‍ കാര്‍ഡിന്റെ പകര്‍പ്പുമൊക്കെ അയച്ചുകൊടുത്തിരുന്നു. സംസ്ഥാന ചീഫ് ആര്‍ക്കിടെക്ട് രാജീവാണ് എനിക്കൊപ്പമുള്ളത്. വെല്‍ഫെയര്‍ പാര്‍ട്ടി രാജ്ഭവന്‍ 30 മണിക്കൂര്‍ വളഞ്ഞിട്ട് ഭരണഘടന സംരക്ഷണ സമരം നടത്തുന്നതറിയാതെ അതിനിടയില്‍ പെട്ട രാജീവ് തിരുവനന്തപുരം എയര്‍പോര്‍ട്ടില്‍ എത്താന് വെകിയത് യാത്രയുടെ തുടക്കത്തില്‍ നേരിയൊരാശങ്കയ്ക്കിടയാക്കി. രണ്ടുപേരുടെയും ടിക്കറ്റ് ഒന്നിച്ചാണ് എടുത്തിരുന്നത്. മൂന്നാമന്‍ രാധാകൃഷ്ണ പിള്ള ഇസ്‌കഫിന്റെ ദേശീയ സമ്മേളനത്തില്‍ പങ്കെടുക്കാനായി നേരത്തെ പുറപ്പെട്ടിരുന്നു. അദ്ദേഹം ബീഹാര്‍,നേപ്പാള്‍,ഡാര്‍ജിലിംഗ് ഒക്കെ സന്ദര്‍ശിച്ച് നേരത്തെ തന്നെ സിലിഗുരിയില്‍ എത്തിയിരുന്നു. അദ്ദേഹം താമസിക്കുന്ന ഹോട്ടല്‍ വിലാസം നല്‍കിയപ്പോഴെ പെമ പറഞ്ഞു, എനിക്ക് ബാഗ്ദോഗ്ര വിമാനത്താവളമല്ലാതെ ഒരിടവും അറിയില്ല.\n</p>\n<br>\n<p> ഗൂഗിളുണ്ടല്ലൊ, പിന്നെന്തിന് വിഷമിക്കണം എന്ന മട്ടില്‍ ഞാന്‍ ഗൂഗിള്‍ മാപ്പിട്ടു. ഗൂഗിളമ്മച്ചി വഴി പറയാന്‍ തുടങ്ങി. ഒരു മാര്‍ക്കറ്റിലൂടെ യാത്ര ചെയ്ത് മുന്നോട്ടുപോകാന്‍ വഴിയില്ലാത്ത ഒരിടത്തെത്തി.നേരം ഇരുട്ടിത്തുടങ്ങിയിരുന്നു. അമ്മച്ചി വീണ്ടും മുന്നോട്ടുപോകാന്‍ പറയുകയാണ്. ഇനി ഇവരെ ആശ്രയിച്ചിട്ടു കാര്യമില്ല എന്നു മനസിലായി.അടുത്തുകണ്ട കടയില്‍ വഴി ചോദിച്ചു. കുറച്ചു പിന്നാക്കം പോയി വലത്തോട്ടു തിരിഞ്ഞ് നേരെ എത്തുന്ന ജംഗ്ഷനിലാണ് ഹോട്ടല്‍. പണ്ടൊക്കെ ബംഗാളിലെത്തിയാല്‍ ആരെയും കോമ്രഡ് എന്നായിരുന്നു അഭിസംബോധന ചെയ്യുക. എന്നാല്‍ കാലം മാറി. ഇപ്പോള്‍ അങ്ങിനെ വിളിച്ചാല്‍ ചിലപ്പോള്‍ തല്ലുകിട്ടിയേക്കാം. ഭരിക്കുന്നവര്‍ തൃണമൂലും പ്രതിപക്ഷം ബിജെപിയുമാണ്.മലയാളിയാണെന്നറിഞ്ഞാല്‍ എന്താകും പ്രതികരണം എന്നറിയില്ല. വണ്ടി തിരിച്ചു. അപ്പോഴാണ് ഇരുട്ടില്‍ പതിയിരുന്ന അപകടം മനസിലാകുന്നത്. അവിടെ ഒരു ഓടയായിരുന്നു. ഡ്രൈവര്‍ ഇരിക്കുന്നിടത്തെ ടയര്‍ താഴുകയാണ്. ഉയര്‍ത്താന്‍ ഒന്നു സഹായിക്കാന്‍ പോലും ആരെയും കിട്ടുമെന്നു തോന്നുന്നില്ല. സകല ദൈവങ്ങളെയും വിളിച്ചുപോയി. ഹുണ്ടായ് ഡസ്തനായതുകൊണ്ടാകാം ആ പ്രതിസന്ധിയെ അതിജീവിച്ച് കുഴിയില്‍ നിന്നും തിരികെ കയറിയത്. മുന്നോട്ടുപോയി വലതുതിരിഞ്ഞ് ഹോട്ടലിലെത്തി. രാധാകൃഷ്ണന്‍ തയ്യാറായി നില്‍ക്കുകയായിരുന്നു. ഒരു മണിക്കൂറും നഷ്ടമായി, കുറേ ടെന്‍ഷനുമായി. ഇനി സിലിഗുരിക്ക് പുറത്തുകടക്കണം. ചോദിച്ചും ഗൂഗിളിനെ ആശ്രയിച്ചും തെറ്റിയും തിരുത്തിയും എങ്ങിനെയോ ശരിയായ വഴിയില്‍ എത്തി. പിന്നെ പെമ വാഹനത്തിന്റെ വേഗം കൂട്ടി. സെവോക്കിലെത്തിയപ്പോള്‍ രണ്ട് വര്‍ഷം മുന്നെ സിക്കിമില്‍ പോയത് ഓര്‍മ്മ വന്നു.സെവോക്കില്‍ നിന്നും നേരെയാണ് ഗാംഗ്ടോക്കിലേക്ക് പോകുന്നത്. വലത്തോട്ട് തിരിഞ്ഞ് ഭൂട്ടാനിലേക്കും. 2020ല്‍ ഈ വഴി വീണ്ടും വരാന്‍ ഭാഗ്യമുണ്ടായി. ബകുളിലെ ഇരുമ്പ് പാലം ബ്രിട്ടീഷുകാര്‍ നിര്‍മ്മിച്ചതാണ്. ചല്‍സ,മോംഗ്പോംഗ്,ലീഷ് ബ്രിഡ്ജ് എന്നിവ കടന്നു പോകുമ്പോള്‍ സമാന്തരമായി ട്രയിന്‍ പോകുന്നുണ്ടായിരുന്നു.\n</p>\n<br>\n<p> രാധാകൃഷ്ണന്‍ ബാഗ്ദോഗ്ര എത്താന്‍ വൈകിയാല്‍ രാവിലെ ട്രെയിനില്‍ അവസാന സ്റ്റോപ്പായ ഹാസിമാര വരെ പോകാമെന്നും പെമ അവിടെ വരാന്‍ നിര്‍ദ്ദേശിച്ചാല്‍ മതിയെന്നും ആലോചിച്ചിരുന്നതാണ്. ഏതായാലും അതൊന്നും വേണ്ടിവന്നില്ല. സിംഗിള്‍ ലെയിനാണ്, ഉദ്ദേശിക്കുന്ന സമയത്തൊന്നും എത്തില്ലായിരുന്നെന്ന് ഉറപ്പ്. മാള്‍ ബസാറും നാഗര്‍ഹട്ടയും നവര്‍ഹട്ടയും ബിര്‍പാറയും പനഖയും കടന്ന് ഞങ്ങള്‍ ഹാസിമാരയിലെത്തി. ഇരുട്ടിലെ യാത്ര. ഒന്നും വ്യക്തമാകാത്ത ഇടങ്ങളും മോശമായ വഴികളും. ഇപ്പോഴും ഉറച്ചിട്ടില്ലാത്ത, പര്‍വ്വതങ്ങളുടെ കൂട്ടത്തില്‍ ഇളയവനായ ഹിമാലയം ഇടയ്ക്കൊക്കെ ഇടിഞ്ഞുപതിച്ച് റോഡ് തടസമുണ്ടാവുക സാധാരണം.ശിശുബാരിയും ദല്‍സിംഗ്പാറയും ജയ്ഗാവോണും കടന്നാണ് ഫെന്‍സുലിംഗിലെത്തുക.പ്രസിദ്ധമായ നക്സല്‍ബാരി ഗ്രാമവും ഇതിനടുത്താണ്. രാധാകൃഷ്ണന്‍ ഗ്രാമം സന്ദര്‍ശിച്ചിരുന്നു. ഇന്നും തികച്ചും അവികസിതമായ ഗ്രാമം. ഇന്നത്തെ ഗ്രാമവാസികള്‍ക്ക് പലര്‍ക്കും നക്സല്‍ബാരി സമരം എന്താണെന്നുപോലുമറിയില്ലെന്ന് രാധാകൃഷ്ണന്‍ പറഞ്ഞു.\n</p>\n<br>\n<p>മുന്നില്‍ രാധാകൃഷ്ണനും പിന്നില്‍ ഞാനും രാജീവും. പലവിധ വര്‍ത്തമാനങ്ങളില്‍ മുഴുകി ഇരിക്കെ വാഹനം പലപ്പോഴും ഉലയുകയും വേഗത നിയന്ത്രിക്കാന്‍ വച്ചിട്ടുള്ള ബാരിക്കേഡുകളില്‍ തട്ടുന്ന അവസ്ഥയിലെത്തുകയും ചെയ്യുന്നുണ്ടായിരുന്നു. ഒന്നുകില്‍ പെമയ്ക്ക് രാത്രി കാഴ്ച കുറവാണ്, അല്ലെങ്കില്‍ ഉറങ്ങുന്നതാകാം. രാത്രിയായതിനാല്‍ വഴിയിലെ അപകടം മനസിലായില്ല. പകല്‍ മടക്കയാത്രയില്‍ കണ്ടപ്പോഴാണ് ശരീരം വിയര്‍ത്തുപോയത്. അഗാധമായ കൊക്കകളും പുഴയുമൊക്കെ കടന്നാണ് ഞങ്ങള്‍ രാത്രി പന്ത്രണ്ടരയ്ക്ക് ഫെന്‍സുലിംഗില്‍ എത്തിയത്. ഫെന്‍സുലിംഗ് കവാടത്തില്‍ ഭൂട്ടാന്‍ പോലീസ് ഉണ്ടായിരുന്നു. കൊറോണ വൈറസ് ഭീഷണി ഉള്ളതിനാല്‍ മാസ്‌ക് നിര്‍ബ്ബന്ധമാണ്.ഞങ്ങള്‍ മാസ്‌ക് ധരിച്ചിട്ടില്ലാത്തതിനാല്‍ അവര്‍ ആദ്യം കടത്തിവിട്ടില്ല. രാവിലെ തന്നെ വാങ്ങാം എന്ന പെമയുടെ ഉറപ്പില്‍ ഭൂട്ടാനിലേക്ക് കടന്നു. താമസം ഒരുക്കിയ സെന്‍ട്രല്‍ ഹോട്ടല്‍ അടച്ചു കഴിഞ്ഞിരുന്നു. പെമ ജോലിക്കാരനെ വിളിച്ച് പിന്‍വാതില്‍ തുറപ്പിച്ചു. അതുവഴി ഞങ്ങള്‍ അകത്തു കടന്നു. രണ്ട് മുറികള്‍ ബുക്ക് ചെയ്തിരുന്നു. ഒന്നില്‍ രാജീവും രാധാകൃഷ്ണനും മറ്റൊന്നില്‍ ഞാനും കയറി. നല്ല ക്ഷീണമുണ്ട്. വേഗം ഉറക്കം പിടിച്ചു. കടുത്ത ചൂടിന്റെ പ്രഭാതത്തില്‍ തിരുവനന്തപുരം വിട്ട ഞങ്ങള്‍ തണുപ്പിന്റെ സുഖലഹരിയില്‍ ഉറങ്ങി.(തുടരും)\n</p>\n<br>\n\n",
      "shortDescription": "The journey began from Thiruvananthapuram. We reached Bagdogra, the northernmost airport in West Bengal. My companions were Rajeev, the Chief Architect of Kerala, and N. Radhakrishnan Nair, a retired Deputy Director of the Information & Public Relations Department.\n\nAt Bagdogra airport, Pema arrived in his vehicle to receive us. From Siliguri, we traveled via Sevok, a junction from where one can also head to Gangtok. Our route took us across Bakul Bridge, Chalsa, Mongpo, Leesh Bridge, Mall Bazar, Nagarhatta, Navarhatta, Birpara, Panakha, and Hasimara before reaching Phuentsholing at midnight.\n\nIt was February 25, 2020. The spread of COVID-19 had just begun, and the Bhutan police insisted that we wear masks. However, Pema managed to convince them that we would purchase masks the following morning, and they allowed us to enter Phuentsholing, Bhutan's financial capital.\n\nExhausted from the journey, we checked into our hotel room and went straight to bed for a well-deserved rest.\n\n",
      "imageset": {
        "image1": "/image/at-bagdogra-airport.jpg",
        "image2": "/image/on-the-way-to-phuensuling.jpg",
        "image3": "/image/our-vehicle.jpg",
        "image4": "/image/bhutan.jpg",
        "image5": "/image/bhutan1.jpg"
      },
      "image": "/image/bhutan2.jpg"
    },
    {
      "id": 4006,
      "title": "Bhutan – The Beauty Hidden by the Himalayas (Part 2)",
      "shortDescription": "From Phuentsholing to Thimphu\nMorning in Phuentsholing greeted us with a drizzle. We enjoyed a delightful breakfast of Bhutanese fried rice and thochave. Pema discreetly tipped a lower-level officer to expedite our immigration clearance. Despite this, we received the clearance only around noon.\n\nFollowing COVID protocols, we purchased masks and wore them before undergoing fingerprint and facial scans. Once the process was complete, we received our clearance papers. While waiting in the queue, we met Sadiq from Palakkad and Syam from Pollachi. They had traveled from Bangalore to Bhutan on motorcycles and were inquiring about the possibility of hiring a guide to accompany them on their two-wheeler journey. Pema, however, informed them that it wouldn't be easy to find one.\n\nBhutan, like the Maldives, has a sparse population. Nestled in a Himalayan valley, it is bordered by Tibet and India. It was never colonized but paid a reasonable protection fee to the British East India Company. Bhutan was once part of the Silk Route, and its religious leader is known as the Rinpoche.\n\nDuring the 19th century, the country witnessed continuous civil wars among district leaders. Eventually, the House of Wangchuk seized power, establishing the current monarchy in 1907. After consolidating his rule, the 12th Penlop of Trongsa, Gongsar Ugyen Wangchuck, was elected Druk Gyalpo (\"Dragon King\" of Bhutan), thus founding the royal dynasty. The Wangchuck monarchy maintained control over the government and fostered relations with the British Empire and India. The third, fourth, and fifth monarchs led Bhutan toward democratization, decentralization, and development.\n\nInitially, we assumed that Pema would be our driver for the journey, but he assigned Jigme instead. Although we were hesitant at first, we quickly realized that Jigme was an excellent guide, possessing deep knowledge of Bhutan’s history, geography, and politics.\n\nAs we sipped tea, Pema shared details about his family—he has three children, all of whom are studying. He hails from Rumchi village, where most residents are farmers cultivating corn, wheat, paddy, and pomegranates.\n\nDeciding to have lunch on the way, we set off for Thimphu.\n\n",
      "longDescription": "<h2 class=\"title-pink text-decoration-underline\">ഭൂട്ടാന്‍ - ഹിമാലയം ഒളിപ്പിച്ച മനോഹാരിത -ഭാഗം -2</h2>\n<h2 class=\"title-pink text-decoration-underline\">ഫെന്‍സുലിംഗില്‍ നിന്നും തിംബുവിലേക്ക്</h2>\n<p>  പ്രഭാതം ചെറുമഴയോടെയാണ് വരവേറ്റത്. ഹോട്ടലിലെ റസ്റ്ററന്റില്‍ നിന്നും ബ്രേക്ക്ഫാസ്റ്റ്  കഴിച്ചു. തോച്ചെ, ഇത് ഭൂട്ടാനി ഫ്രൈഡ്‌റൈസാണ്. ബട്ടറിലാണ് തയ്യറാക്കുന്നത്. അളവ് കൂടുതലായിരുന്നു ,എന്നാല്‍ രുചികരവും. ഭക്ഷണം ആസ്വദിച്ചിരിക്കെ പെമ എത്തി. ഇമിഗ്രേഷന്‍ ഫോമുകള്‍ തയ്യാറാക്കി വച്ചിരിക്കയായിരുന്നു. ഒപ്പിട്ടു കൊടുത്തു. പാസ്‌പോര്‍ട്ടും നല്‍കി. ഹോട്ടലില്‍ നിന്നും നടന്നുപോകാനുള്ള ദൂരമേയുള്ളു ഇമിഗ്രേഷന്‍ ഓഫീസിലേക്ക്. തൊട്ടടുത്ത മെഡിക്കല്‍ ഷോപ്പില്‍ നിന്നും മാസ്‌ക് വാങ്ങി ധരിച്ചു. വാഹനങ്ങള്‍ ഓടുന്ന ചെറിയ തിരക്കുള്ള തെരുവായി റോഡ് മാറിയിട്ടുണ്ട്. ഇമിഗ്രേഷന്‍ കൗണ്ടറില്‍ വലിയ ജനക്കൂട്ടം. പെമ അഞ്ഞൂറ് രൂപ കൈക്കൂലിയായി നല്‍കിയെങ്കിലും അധികസമയം കാത്തിരിക്കേണ്ടി വന്നു, പേപ്പറുകള്‍ തയ്യാറാകാന്‍. കൈക്കൂലി ജ്വരം ഭൂട്ടാനിലേക്കും കടന്നു കയറിയിട്ടുണ്ട് എന്ന് ആദ്യം തന്നെ ബോധ്യമായി.ഫിംഗര്‍ സ്‌കാനിംഗും ഫോട്ടോയെടുപ്പുമൊക്കെ കഴിഞ്ഞ് പാസ്പോര്‍ട്ടും ക്ലിയറന്‍സ് പേപ്പറും കിട്ടിയപ്പോള്‍ ഉച്ചയായി. ക്യൂവില്‍ നില്‍ക്കുമ്പോഴാണ് പാലക്കാട്ടുകാരനായ സാദിക്കിനെയും പൊള്ളാച്ചിക്കാരന്‍ ശ്യാമിനെയും പരിചയപ്പെട്ടത്. അവര്‍ ബാംഗ്ലൂരില്‍ നിന്നും ബൈക്കിലാണ് ഭൂട്ടാനിലെത്തിയത്. ബൈക്കില്‍ കൂടെ പോകാന്‍ ഒരു ഗൈഡിനെ വേണം.ഞാന്‍ പെമയോട് ചോദിച്ചു. അങ്ങിനെ കിട്ടാനുള്ള സാധ്യതയില്ല, അവര്‍ ലോക്കല്‍ ഡ്രൈവറുടെ കാറെടുത്ത് പോകുന്നതാകും നല്ലതെന്നും ഉപദേശിച്ചു. അവര്‍ക്ക് ആശംസകള്‍ നേര്‍ന്ന് അവിടെ നിന്നിറങ്ങി. ഫ്യുവല്‍ പമ്പിലെ വിലനിലവാരം നോക്കി. പെട്രോളിന് 60 രൂപയും ഡീസലിന് 57 രൂപയും. ഇന്ത്യയുടെ നികുതി ഘടനയല്ല ഭൂട്ടാനിലെന്ന് ഉറപ്പായി.</p>\n<br>\n<p>കിഴക്കന്‍ ഹിമാലയത്തില്‍ വടക്ക് തിബറ്റും പടിഞ്ഞാറ് തിബറ്റിന്റെ തന്നെ ചുംബിവാലിയും ചൈനയും സിക്കിമും ബംഗാളും തെക്കുകിഴക്ക് ആസാമും ബംഗാളും ചേര്‍ന്നു കിടക്കുന്ന ഇടമാണ് ഭൂട്ടാന്‍. ദക്ഷിണേന്ത്യയില്‍ മാലി ദ്വീപ് കഴിഞ്ഞാല്‍ ജനവാസം കുറഞ്ഞ രണ്ടാമത്തെ രാജ്യം.തലസ്ഥാനം തിംബുവാണ്,സാമ്പത്തിക തലസ്ഥാനം ഫുന്‍സിലിംഗും. ഒരിക്കലും കോളനിവത്ക്കരിക്കപ്പെട്ടിട്ടില്ലാത്ത രാജ്യമാണ് ഭൂട്ടാന്‍.കൊള്ളയടിക്കാന്‍ ഒന്നുമില്ല എന്നതിനാലോ എത്ര കൊള്ള ചെയ്താലും തീരാത്തത്ര നിധി ഇന്ത്യയിലുണ്ട് എന്നതിനാലോ എന്നറിയില്ല, എത്തിപ്പെടാന്‍ ദുര്‍ഘടമായ ഭൂട്ടാനിലേക്ക് ഈസ്റ്റ് ഇന്ത്യ കമ്പനി കടന്നുകയറിയില്ല. തിബറ്റും ഇന്ത്യയും ദക്ഷിണ പൂര്‍വ്വേഷ്യയും ഉള്‍പ്പെട്ട സില്‍ക്ക് റൂട്ടില്‍ വരുന്ന പ്രദേശമാണ് ഭൂട്ടാന്‍.ബുദ്ധിസം അടിസ്ഥാനമായി വികസിച്ച് ദേശീയ സ്വത്വമുണ്ടായ ഇടം. അവരുടെ ആത്മീയ നേതാവ്  റിന്‍പോച്ചെയാണ്. ബുദ്ധമതാചാരപ്രകാരം വാഴുന്ന പ്രാദേശിക നേതാക്കളായിരുന്നു ഭൂട്ടാനിലെ ഓരോ ജില്ലകളും ഭരിച്ചുവന്നത്. പത്തൊന്‍പതാം നൂറ്റാണ്ടില്‍ അധികാരത്തിനായി തുടര്‍ച്ചയായ ആഭ്യന്തര കലാപമുണ്ടായി. ഒടുവില്‍ ഹൗസ് ഓഫ് വാങ്ങ്ചുക്ക് രാജ്യത്തിന്റെ നേതൃത്വം ഏറ്റെടുത്തു. ബ്രിട്ടീഷുകാരുമായി സൗഹൃദവും സ്ഥാപിച്ചു. നേരത്തെ ദുങ്കര്‍ ദോജിയുടെ പിന്‍മുറക്കാര്‍ എന്ന നിലയില്‍ ട്രോംഗ്ഡ ജില്ല ഭരിച്ചിരുന്നവരായിരുന്നു വാങ്ങ്ചുക്ക് കുടുംബം. 1907 ലാണ് ഭൂട്ടാന്‍ അവര്‍ക്ക് സ്വന്തമായത്. അധികാരം നേടിയ ശേഷം പെന്‍ലോപ് ഓഫ് ട്രോംഗ്ഡ പന്ത്രണ്ടാമന്‍ ഗോംഗ്സര്‍ ഉഗ്യാന്‍ വാങ്ങ്ചുക്ക് ഡ്രാഗണ്‍ കിംഗ് അഥവാ ദ്രുക് ഗ്യാല്‍പോ ആയി. ഇപ്പോള്‍ അഞ്ചാമത് രാജാവാണ് ഭരിക്കുന്നത്. രാജ്യം കൂടുതല്‍ ജനാധിപത്യത്തിലേക്കും അധികാരവികേന്ദ്രീകരണത്തിലേക്കും വികസനത്തിലേക്കും മാറുകയാണ്.\n</p>\n<br>\n<p>പെമയ്ക്കൊപ്പം രാവിലെ മുതലെ സുമുഖനായൊരു ചെറുപ്പക്കാരനുണ്ട്.സഹോദരനാണ് എന്ന് പരിചയപ്പെടുത്തി. ജിമ്മി എന്നാണ് പേരു കേട്ടപ്പോള്‍ മനസില്‍ രജിസ്റ്റര്‍ ചെയ്തത്. എന്നാല്‍ അത് ജിഗ്മെയാണെന്ന് പോകപോകെ മനസിലായി.രാവിലെ മുതലെ നനുത്ത മഴയുള്ളതിനാല്‍ തലയും കഴുത്തും പൊതിയുന്ന തൊപ്പിയും ഓവര്‍കോട്ടുമൊക്കെയിട്ടാണ് നടക്കുന്നത്. രാജീവും രാധാകൃഷ്ണനും ഇതൊന്നും കൊണ്ടുവന്നിട്ടില്ല.വാങ്ങേണ്ടിവരും. പുതുമഴയുടെ വഴുക്കല്‍ കാരണം രാജീവ് നടപ്പാതയില്‍ ഒന്നുവീണു. ഭാഗ്യത്തിന് കുഴപ്പമൊന്നുമുണ്ടായില്ല. യാത്രയിലുണ്ടാകാവുന്ന ചെറിയ പരുക്കുകളോ ഒടിവുകളോ പോലും യാത്രയുടെ രസം ഇല്ലാതാക്കും എന്നതിനാല്‍ അതും ഒരു നടുക്കമായി മനസില്‍ നിറഞ്ഞു. തലേദിവസം തൊട്ടേയുള്ള അശുഭകരമായ പ്രശ്നങ്ങളെല്ലാം അവിടെ അവസാനിക്കുകയായിരുന്നു എന്ന് തുടര്‍യാത്ര തെളിയിച്ചു.ഹോട്ടലില്‍ ചായ കുടിച്ചിരിക്കെ പെമയുടെ കുടുംബ വിശേഷങ്ങള്‍ ചോദിച്ചു മനസിലാക്കി. മൂന്ന് മക്കളാണ് പെമയ്ക്ക്. രണ്ട് പെണ്‍കുട്ടികളും ഒരാണും.പതിനെട്ടും പതിനാറും വയസുള്ള പെണ്‍കുട്ടികള്‍ പന്ത്രണ്ടിലും മകന്‍ ഏഴിലും പഠിക്കുന്നു. രുംചിയാണ് ജന്മനാട്. ചോളവും ഗോതമ്പും നെല്ലും മാതളവുമൊക്കെ കൃഷി ചെയ്യുന്ന ഗ്രാമമാണ് രുംചി. പെട്ടിയെല്ലാം എടുത്തുവച്ച് വണ്ടി പുറപ്പെടാറായപ്പോഴാണ് പെമ പറയുന്നത്, ഞാന്‍ വരുന്നില്ല, എന്റെ ബ്രദര്‍ ജിഗ്മെയാവും നിങ്ങളുടെ സാരഥി. ആദ്യം ഒരിഷ്ടക്കേട് മനസില്‍ തോന്നി, എന്നാല്‍ യാത്രയുടെ തുടക്കത്തിലേ അതില്ലാതായി. നല്ല ഡ്രൈവറും ഭൂട്ടാന്റെ ചരിത്രവും രാഷ്ട്രീയവും സംസ്‌കാരവും ഭൂമിശാസ്ത്രവുമറിയാവുന്ന ഗൈഡുമായ ജിഗ്മെ ഞങ്ങളുടെ പ്രിയമിത്രവും സഹോദരനുമായി മാറി. ഉച്ചയായെങ്കിലും വിശപ്പായിട്ടില്ല.മഴ ചാറ്റല്‍ തുടരുകയാണ്. തണുപ്പ് നല്‍കുന്ന സുഖവും. വണ്ടി നീങ്ങി, തിംബുവിലേക്ക്\n</p>\n<br>",
      "image": "/image/bhutanese-breakfast.jpg",
      "imageset": {
        "image1": "/image/bhutanese-breakfast.jpg",
        "image2": "/image/immigration-centre.jpg",
        "image3": "/image/liquor-showcase-in-the-super-market.jpg",
        "image4": "/image/pema-and-jigme.jpg",
        "image5": "/image/phuentsling-street.jpg"
      }
    },
    {
      "id": 4007,
      "title": "Bhutan – The Beauty Hidden by the Himalayas (Part 3)- Ningel-mo and Special Courier Whiskey",
      "shortDescription": "Agriculture plays a dominant role in Bhutan's economy, with approximately 80% of the population engaged in the sector. Over 95% of the earning women in Bhutan work in agriculture. Rice is the major staple crop, while maize, wheat, and other minor cereals are also cultivated. Bhutan is a 100% organic country, prohibiting the use of chemical fertilizers and pesticides.  \n\nThe Torsa River originates from the Chumbi Valley in Tibet, where it is known as Machu. As it flows into Bhutan, it is called the Amo Chu. The river has a total length of 358 kilometers, with 113 kilometers in Tibet and 145 kilometers in Bhutan before entering northern West Bengal. It flows past the important border towns of Phuntsholing and Jaigaon, as well as the renowned Dalsingpara tea estate and Jaldapara National Park. The picturesque landscape is ideal for family picnics, and the wildlife sanctuary is home to tigers, rhinoceroses, and various species of deer.  \n\nThe College of Science and Technology, located in Rinchending, Phuntsholing, is an engineering college under the Royal University of Bhutan. It offers both undergraduate and graduate programs and was the only institution providing undergraduate engineering education in Bhutan.  \n\nPasakha, a town in southern Bhutan, is the country's only recognized industrial hub. It houses several heavy industries, including those operated by the Tashi Group, Bhutan’s largest private company. The group runs a chemical plant, a ferrosilicon plant, and a soft drinks bottling factory. In total, Pasakha has 26 factories. However, as a side effect of industrialization, it is one of the few places in Bhutan where air pollution is a concern.  \n\nIn Bhutan, administrative divisions are known as Gewogs (equivalent to talukas), while villages are called Chiwogs. The King is the supreme authority.  \n\nDuring our journey, we crossed the Dothikola Chu and stopped at a small shop for a quick snack. Hotel Ningel-Mo is a home-cum-restaurant, like most eateries in the region, which are typically managed by women. A smart kid was playfully moving around on all fours using a skating wheel. Nearby, an elderly man sat close to the chula (traditional stove) to keep warm, while a woman was engrossed in her mobile phone. We spent some time there, observing the surroundings.  \n\nAt the counter, there were chips and colas, along with a tray containing various liquors, including Rock Bee brandy, Special Courier whisky, and Druk 11000 beer. \"Druk\" means dragon, which is Bhutan's official symbol. We ordered whiskey and an omelet. The climate felt almost intoxicating.  \n\nMeanwhile, the woman’s husband, Gurba, arrived. He worked in Phuntsholing and had returned home after three days, but she barely acknowledged him. We had a brief conversation with him and interacted with the children as well.  \n\nThe restaurant offered a variety of beverages, including tea, coffee, suja (butter tea), black coffee, black tea, oja, masala tea, and ginger tea. Their food menu included fried rice, chow mein, thukpa, poori, roti, and noodles, along with traditional Bhutanese dishes such as Norsha Chilli, Pasha Paa, chicken curry, fish curry, Oma Datshi, Kewa Datshi, mixed vegetables, egg bhurji, and poached eggs.  \n\nWe didn’t wait for lunch and resumed our journey via Vanka and Tat Silakha, heading toward our final destination—Thimphu.  \n\n",
      "longDescription": "<h2 class=\"title-pink text-decoration-underline\">ഭൂട്ടാന്‍-ഹിമാലയം  ഒളിപ്പിച്ച സൌന്ദര്യം- ഭാഗം -3 </h2>\n<h2 class=\"title-pink text-decoration-underline\">നിംഗല്‍മോയും സ്‌പെഷ്യല്‍ കൊറിയര്‍ വിസ്‌കിയും</h2>\n<p>അപൂര്‍വ്വമായി മാത്രം കടകളും മനുഷ്യരും വാഹനങ്ങളുമുള്ള വഴിയിലൂടെയാണ് യാത്ര. വഴിയോര പഴക്കടകളില്‍ ആപ്പിളും ഓറഞ്ചുമൊക്കെ വില്‍പ്പനയ്ക്കുണ്ട്. ഒരിടത്ത് നിര്‍ത്തി ആപ്പിള്‍ വാങ്ങി കഴുകി കഴിച്ചു. നൂറുശതമാനവും ഓര്‍ഗാനിക്കാണ് ഭൂട്ടാനിലെ കൃഷി. രാസവളവും കീടനാശിനികളും ഭൂട്ടാനില്‍ എത്താറില്ല. അവിടെ നിന്ന രണ്ട് കൂറ്റന്‍ പശുക്കളെ കച്ചവടക്കാരിയുടെ മകന്‍ ഉപദ്രവിച്ച് ഓടിച്ചു. ഇങ്ങിനെ ഉപദ്രവിക്കാമോ എന്നവനോട് ചോദിച്ചു. ആപ്പിള്‍ തിന്നുകളയും അതുകൊണ്ടാണ് ഓടിച്ചതെന്ന് അവന്‍ പറഞ്ഞു. കുറച്ചുകൂടി യാത്ര തുടര്‍ന്നപ്പോഴേക്കും തണുപ്പ് അരിച്ചരിച്ചു കയറാന്‍ തുടങ്ങി. പ്രകൃതി അനുഗ്രഹിച്ചു നല്‍കിയ താഴ്വാരത്തിന്റെ ഭംഗി യാത്രയിലുടനീളം സന്തോഷം മാത്രം പ്രദാനം ചെയ്തു. എങ്ങോട്ടു നോക്കിയാലും മഞ്ഞുമൂടിയ മലകളുടെ ദൂരക്കാഴ്ചകളും ഹിമാലയത്തിന്റെ ഔന്നത്യവും മാത്രം. ഇന്ത്യന്‍ ഉപഭൂഖണ്ഡം ഏഷ്യയിലേക്ക് ഇടിച്ചുകയറിയതിന്റെ ഓര്‍മ്മ മനസിലേക്ക് ഇടയ്ക്കിടയ്ക്ക് കടന്നു വരും. അടര്‍ന്നു വീഴുന്ന പാറയും മണ്ണും ഓര്‍മ്മപ്പെടുത്തന്നത് അനേകലക്ഷം വര്‍ഷങ്ങള്‍ക്ക് മുന്‍പ് അവിടെയുണ്ടായിരുന്ന ചതുപ്പുകളും കടലിടുക്കുകളുമൊക്കെയാണ്. ലോകത്തിലെ ഏറ്റവും പ്രായം കുറഞ്ഞതും എന്നാല്‍ ഏറ്റവുമധികം ആകര്‍ഷകത്വമുളളതുമായ ഹിമവാന്‍. അതിന്റെ ഉയര്‍ച്ച താഴ്ചകള്‍ക്കിടയില്‍ മയങ്ങുകയാണോ ഭൂട്ടാനെന്നു തോന്നിപ്പോകും.\n</p>\n<br>\n<p>അമോ ചു(നദി )ഞങ്ങള്‍ക്കൊപ്പം കുറേദൂരമുണ്ടായിരുന്നു. റിന്‍ചെന്‍ഡിംഗ് (Rinchending) കഴിഞ്ഞ് കുറച്ചുകൂടി മുന്നോട്ടു പോകുമ്പോഴാണ് ഇടത്തോട്ടു തിരിഞ്ഞ് പസാക്ക(Pasakha) വ്യവസായ മേഖലയിലേക്ക് പോവുക.ഞങ്ങള്‍ വലത്തേക്ക് തിരിഞ്ഞു. അതാണ് തിംബുവിലേക്ക് നയിക്കുന്ന വഴി. റിന്‍ചെന്‍ഡിംഗിലാണ് കോളേജ് ഓഫ് സയന്‍സ് ആന്റ് ടെക്നോളജി ഉള്ളത്. ഉന്നത വിദ്യാഭ്യാസ മേഖലയില്‍ ഭൂട്ടാന്‍ ഏറെ മുന്നേറാനുണ്ട്. തൊഴിലിനായി യുവാക്കള്‍ പുറം രാജ്യങ്ങളിലേക്ക് പോകണമെങ്കിലും ഇത് അനിവാര്യമാണ്. വലിയ വ്യവസായങ്ങള്‍ക്കും തൊഴിലിനും സാധ്യതയില്ല എന്നത് വളരെ പ്രധാനമാണ്. ജലവൈദ്യുതി പദ്ധതികളിലൂടെ ലഭിക്കുന്ന വൈദ്യുതി ഇന്ത്യക്ക് വില്‍ക്കുന്നതിന് പുറമെ വരുമാനം വിനോദ സഞ്ചാരം മാത്രമാണ്. കാര്‍ഷിക ഉത്പ്പന്നങ്ങളൊന്നും കയറ്റുമതി ചെയ്യുന്ന കാര്യം ഭൂട്ടാന് ചിന്തിക്കാന്‍ പോലും കഴിയില്ല.അവിടത്തെ ജനങ്ങള്‍ക്ക് ആവശ്യമുള്ളത്രയെ ലഭ്യമാകുന്നുള്ളു. എല്ലാ ജില്ലകള്‍ക്കും ചെക്ക് പോസ്റ്റുകളുണ്ട്. ജിഗ്മെ അവിടെല്ലാം പേപ്പര്‍ നല്‍കി ഞങ്ങളുടെ യാത്ര രേഖപ്പെടുത്തുന്നുണ്ടായിരുന്നു. വടക്കന്‍ സിക്കിമില്‍ പോയപ്പോള്‍ ജില്ല പോലീസ് സ്റ്റേഷനില്‍ ഇത്തരത്തില്‍ പേപ്പര്‍ നല്‍കിയ കാര്യം ഓര്‍ത്തു. പലപ്പോഴും ഭൂട്ടാന്‍ മറ്റൊരു രാജ്യമാണെന്ന് മറന്നു പോകും. സിക്കിമുമായി അത്രത്തോളം സാമ്യമുണ്ട് ഭൂട്ടാന്. പണവിനിയോഗവും ഒരുപോലെ തന്നെ. ഇവിടെയും ഇന്ത്യന്‍ രൂപ നല്‍കിയാല്‍ മതി ഇടപാടുകള്‍ക്ക്. തിരികെ നല്‍കുന്നത് ഭൂട്ടാന്‍ രൂപയാകും എന്നു മാത്രം .രണ്ടിനും ഒരേ മൂല്യമാണ് താനും. എന്നാല്‍ നേപ്പാളില്‍ അങ്ങിനെയല്ല, ഇന്ത്യന്‍ രൂപയെക്കാള്‍ മൂല്യം കുറവാണ് നേപ്പാള്‍ രൂപയ്ക്ക്.</p>\n<br>\n<p>നമ്മെപോലെതന്നെ വില്ലേജും താലൂക്കുമെല്ലാം ഭൂട്ടനിലും ഭരണ സംവിധാനത്തിന്റെ ഭാഗമാണ്. ഇവിടെ രാഷ്ട്രപതി എന്നതിന് പകരം അവിടെ രാജാവാണ്, രാജാവ് വെറുതെ പറയപ്പെടുന്ന അധികാര സ്ഥാപനമല്ല, എല്ലാറ്റിനും അവസാനവാക്കാണെന്നു മാത്രം. താലൂക്കിനെ ജിവോഗ്(Gewog) എന്നും വില്ലേജിന് ചിവോഗ്(Chiwog) എന്നുമാണ് പറയുന്നത്. കാംജിയും(Kamji) ഗാഡുവും(Gedu) കഴിഞ്ഞ് ദോത്തികോല നദിയും(Dothikola chu) കടന്ന് ഞങ്ങള്‍ ഒരു കുഞ്ഞു റസ്റ്റാറന്റനിന് മുന്നില്‍ വണ്ടി നിര്‍ത്തി. തണുപ്പ് മാറ്റാനായി  കടയിലേക്ക് കയറി. വരാന്തയില്‍ നാല് വയസുള്ള ഒരു കുട്ടി കളിക്കുന്നുണ്ട്. അവന്റെ മുഖത്തൊക്കെ അഴുക്കാണെങ്കിലും നല്ല സുന്ദരനാണ് കുട്ടി. അവന്‍ സ്‌കേറ്റിംഗിനുപോയോഗിക്കുന്ന വീലുള്ള ഒരു തടിക്കഷണം കൈയ്യില്‍ പിടിച്ച് നാല്കാലില്‍ വേഗത്തില്‍ വരാന്തയിലൂടെ നീങ്ങുകയാണ്. കാണുന്നവര്‍ക്ക് ഭയം തോന്നുന്ന വേഗത. അമ്മ ഒരു കൂസലുമില്ലാതെ മൊബൈലും നോക്കി ഇരിക്കുന്നു. അകത്ത് ഒരു പ്രായം ചെന്ന മനുഷ്യന്‍ തണുപ്പുമാറ്റാനുള്ള തീയ്ക്കരുകില്‍ ഇരുപ്പുണ്ട്. അദ്ദേഹത്തെ പരിചയപ്പെട്ടു. കടയുടമയുടെ ബന്ധുവൊന്നുമല്ല, നാട്ടുകാരനാണ്.സമയം പോക്കാനും തണുപ്പുമാറ്റാനുമായി അവിടെ ഇരിക്കുകയാണ്. വികൃതിക്കുട്ടി കടയിലേക്ക് കയറി ഞങ്ങളുടെ ശ്രദ്ധ പിടിച്ചുപറ്റാന്‍ ശ്രമിക്കുന്നുണ്ട്. ഉടമ അത്ര  പ്രസാദകമായ മുഖത്തോടെയല്ല ഇരിക്കുന്നത്. ഒരുപക്ഷെ കണ്ടിരുന്ന വീഡിയോ കാഴ്ച മുടങ്ങിയത് കൊണ്ടാകാം. താലാ ഹൈഡ്രോ ഇലക്ട്രിക് പ്രോജക്ട് (Tala hydro electric project)പണി നടക്കുന്നത് അവിടെ നിന്നു കാണാം. ഗാഡു ഒരു ഗ്രാമമാണ്. ഹോട്ടല്‍ നിംഗെല്‍മോ(Hotel Ningel-mo) എന്നാണ് കടയ്ക്ക് പേരിട്ടിരിക്കുന്നത്. ഹോട്ടലിന്റേതായ സൗകര്യങ്ങളൊന്നുമില്ല. അവര്‍ താമസിക്കുന്ന വീടാണ്. കുഞ്ഞടുക്കളയോട് ചേര്‍ന്ന് ഒരു കുഞ്ഞ് ടോയ്ലറ്റ്. വൃത്തിയായി കഴുകി ഇട്ടിരിക്കുന്നു. അതില്‍തന്നെ ഒരു വാഷിംഗ് മെഷീനും ഇരുപ്പുണ്ട്. നിറയെ തുണിയുമായി. തണുപ്പുകാലാവസ്ഥയില്‍ ഏറ്റവും വലിയ വെല്ലുവിളി തണുപ്പിനെ പ്രതിരോധിക്കുന്ന തുണികള്‍ ഉണക്കിയെടുക്കുക എന്നതുതന്നെയാണ്. മാസത്തിലൊരിക്കലൊക്കെയാവും തുണികള്‍ മാറ്റുക എന്നു തോന്നുന്നു. പൊതുവായി ഭൂട്ടാന്‍കാര്‍ ഉപയോഗിക്കുന്ന ടോയ്ലറ്റുകള്‍ ഇന്ത്യന്‍ സ്റ്റൈലില്‍ ഉള്ളതാണ്. വലിയ ഹോട്ടലുകളില്‍ മാത്രമാണ് യൂറോപ്യന്‍ ക്ലോസെറ്റുള്ളത്.\n\n</p>\n<br>\n<p>മേശപ്പുറത്ത് ചിപ്സും കോളയുമൊക്കെയുണ്ട്. തൊട്ടടുത്തായി ഒരു ട്രേയില്‍ മദ്യങ്ങളും. റോക്ബീ ബ്രാന്‍ഡിയും സ്പെഷ്യല്‍ കൊറിയര്‍ വിസ്‌ക്കിയും ഡ്രൂക്ക് 11000 ബിയറും. ഡ്രൂക്ക് എന്നാല്‍ ഡ്രാഗണാണ്. ഭൂട്ടാന്റെ ഔദ്യോഗിക മുദ്രയാണ് ഡ്രാഗണ്‍. ഞങ്ങള്‍ ഒരു വിസ്‌കിയൊക്കെ നുണഞ്ഞിരിക്കെ ഉടമയുടെ ഭര്‍ത്താവ് എത്തി. ഗുര്‍ബാ എന്നാണയാളുടെ പേര്. പരിചയപ്പെട്ടു. ഫെന്‍സുലിംഗിലാണ് ജോലി. മൂന്ന് ദിവസം കൂടുമ്പോള്‍ വരും. അങ്ങിനെ ഒരാള്‍ വന്നതിന്റെ സന്തോഷമൊ ഇഷ്ടക്കേടോ ഒന്നും  ആ സ്ത്രീയില്‍ കണ്ടില്ല.അയാള്‍ ഇളയ കുട്ടിയെ എടുത്തു. അവന്റെ മൂക്ക് നന്നായി മുറിഞ്ഞിരിക്കുന്നു. എന്തുപറ്റി എന്നു ചോദിച്ചപ്പോള്‍ ഒന്നു വീണതാണെന്നു പറഞ്ഞു. പ്രത്യേകിച്ചെന്തെങ്കിലും മരുന്ന് ഉപയോഗിച്ചതായി കണ്ടില്ല. ഇതൊക്കെ സാധാരണം എന്ന മട്ട്. ഓരോ ഓംലറ്റു കൂടി ഓര്‍ഡര്‍ ചെയ്തു. ചൂടോടെ ഓംലറ്റു കഴിക്കുമ്പോള്‍ ഈ അടുത്തകാലത്തൊന്നും ഇത്ര നല്ലൊരോംലറ്റ് കഴിച്ചിട്ടില്ല എന്നു തോന്നി. സാഹചര്യം വരുത്തുന്ന ഓരോ തോന്നലുകളാവാം. ഞങ്ങള്‍ വാങ്ങിയ ചിപ്സും ഓംലറ്റിന്റെ പങ്കുമൊക്കെ കുട്ടികളും കഴിച്ചു. അവരെ അത്തരം കാര്യങ്ങളില്‍ വിലക്കാനോ ഒന്നും അച്ഛനും അമ്മയും മുതിരുന്നത് കണ്ടില്ല.ആരെയും അന്യരായി കരുതാത്തതുകൊണ്ടാകാം ഒരു പക്ഷെ.\n</p>\n<br>\n<p>ചായ, കോഫി,സുജ,ബ്ലാക് കോഫി,ബ്ലാക് ടീ,ഓജ,മസാല ടീ,ജിംജര്‍ ടീ എന്നിവയും ഫ്രൈഡ് റൈസും ചൗമീനും തുക്പയും പൂരിയും റൊട്ടിയും നൂഡില്‍സും തയ്യാറാക്കി നല്‍കാറുണ്ട് അവര്‍.പുറമെ നോര്‍ഷ ചില്ലി,പാഷാ പാ,ചിക്കന്‍ കറി,ഫിഷ് കറി,ഒമാ ദസ്തി,കെവ ദസ്തി,ഷമി ദസ്തി,മിക്സ് വെജിറ്റബിള്‍,എഗ് ബുജിയ,എഗ് പോച്ച് എന്നിവയും. ഇവയൊക്കെ രുചിക്കാനൊന്നും നിന്നില്ല.പണം നല്‍കി ശുഭദിനം ആശംസിച്ച്  ഞങ്ങള്‍ ഇറങ്ങി വാങ്ക, തത്ശിലാഖ വഴി യാത്ര തുടര്‍ന്നു.\n</p>\n<br>",
      "image": "/image/bhutan3-1-.jpg",
      "imageset": {
        "image1": "/image/img_20200226_143755.jpg",
        "image2": "/image/img_20200226_161145.jpg",
        "image3": "/image/img_20200226_162710.jpg",
        "image4": "/image/bhutan-king-and-queen.jpeg",
        "image5": "/image/download-1-.jpeg"
      }
    },
    {
      "id": 4008,
      "title": "Bhutan - The Beauty Hidden by the Himalayas (Part 4)",
      "shortDescription": "Exploring the Capital City, Thimphu\nOn our journey, we came across a bridge under construction—without pillars. Rajeev expressed doubts about its strength. Development is happening in many parts of Bhutan, with the Chukha Dam project progressing at a fast pace.\nWe arrived in the capital city, Thimphu, around 7 p.m. The traffic was heavy, yet surprisingly smooth—no honking, no impatience. Vehicles moved in an orderly manner, with drivers patiently making their way to their destinations. Open parking is not allowed in Thimphu; designated parking lots are available, where one must park and pay. Parking on pavements or roadsides is strictly prohibited.\nFor our night’s stay, we checked in at Food Ball, a reasonably good restaurant-cum-hotel. We enjoyed a dinner of Special Courier whisky, chicken, and chapati before settling in for a restful sleep.\nThe next morning, we woke up early and stepped out in search of tea. Only a few shops were open. After asking around, we found a small shop run by two ladies and had a refreshing cup of cardamom tea. Right in front of our hotel stood a Buddha temple, where a devotee was seen walking in circles, deep in prayer.\nOne striking sight was the street dogs—beautiful, thick-furred, and calm, unlike the often-aggressive street dogs of Kerala. As the city awoke, we observed the unique style of Thimphu’s traffic management. The traffic police controlled movement with a rhythmic, almost musical grace. A small boy stood at a zebra crossing, imitating the police officer’s gestures with surprising seriousness, much to the delight of onlookers.\nOur next stop was Buddha Point, home to the towering 169-foot-tall Buddha statue. To reach it, we climbed more than 30 steps. It was pooja time, and a large crowd had gathered. We joined the devotees in receiving blessings from the monks, who touched each person's head. The main nivedyam (offering) consisted of mineral water bottles and fruits, with hundreds of water bottles neatly arranged as part of the ritual. The sculptures, all painted in gold, added to the grandeur of the place.\nFrom a distance, we caught a glimpse of the royal palace and the National Assembly. The city’s main roads were lined with government offices and financial centers. We also visited the Jigme Dorji Wangchuk Stupa, named after the third king of Bhutan, who is regarded as the father of modern Bhutan.\nA significant aspect of Bhutanese life is the Gross National Happiness (GNH) index, a unique philosophy that guides the government. Enshrined in the Bhutanese Constitution on July 18, 2008, GNH is an index used to measure the collective happiness and well-being of the population. The concept ensures that citizens have access to basic services and facilities. It is built on four key pillars:\n1.\tSustainable and equitable socio-economic development\n2.\tEnvironmental conservation\n3.\tPreservation and promotion of culture\n4.\tGood governance\nThrough our travels, one realization stood out—happiness often comes from a simple life. Villagers in Bhutan, with little exposure to the modern world and its lifestyle, find joy in their daily routines and prayers. However, urban dwellers in cities like Thimphu, Paro, and Phuentsholing face the same struggles as city dwellers elsewhere—concerns about jobs, education, and housing. For them, the happiness index alone may not be enough.\n\n",
      "longDescription": "<h2 class=\"title-pink text-decoration-underline\">ഭൂട്ടാന്‍ - ഹിമാലയം ഒളിപ്പിച്ച മനോഹാരിത -ഭാഗം -4</h2>\n<h2 class=\"title-pink text-decoration-underline\">തലസ്ഥാനമായ തിംബുവിലെ കാഴ്ചകള്‍</h2>\n<p>തക്തിയില്‍ പാലം പണി നടക്കുകയാണ്. ഭൂട്ടനി ഭാഷയില്‍ 'ചു'  എന്നാല്‍ പാലം . 'തക്തി' നദിയാകുമ്പോള്‍  അത് 'തക്തി ചു'.പില്ലറുകളില്ലാതെയാണ് പാലം പണിതിരിക്കുന്നത്. അതിന്റെ ബലത്തെകുറിച്ച് രാജീവ് സംശയം പ്രകടിപ്പിച്ചു. ചുക്ക ഡാമിന്റെ പണി നടക്കുകയാണ്. വാങ് ചു നദിയും കടന്ന് ഞങ്ങള്‍ തിംമ്പുവിലെത്തുമ്പോള്‍ വൈകുന്നേരമായി. ഇരുട്ടിത്തുടങ്ങി. നഗരമാണ്.വാഹനങ്ങളുടെ സമൃദ്ധി. എവിടെയെങ്കിലും പാര്‍ക്ക് ചെയ്യാന്‍ കഴിയില്ല. പാര്‍ക്കിംഗിന് സ്ഥലുണ്ട്. നല്ല ഫീസും നല്‍കണം. വാഹനം പരമാവധി നിയന്ത്രിക്കാനാകാം ഇങ്ങിനെ. തിരക്കിനിടയിലും ആരും ഹോണടിക്കുന്നുണ്ടായിരുന്നില്ല. അതാണവരുടെ സംസ്‌ക്കാരം. നഗരത്തില്‍ പോലും സിഗ്‌നല്‍ ലൈറ്റില്ല, പോലീസ് നിയന്ത്രിക്കുകയാണ് വാഹനങ്ങളെ. പാര്‍ക്കിംഗില്‍ നിന്നും ലഗേജുമെടുത്ത് ഹോട്ടലിലേക്ക് നടന്നു. ഹോട്ടല്‍ ഫുഡ്ബാള്‍. റസ്റ്ററന്റും ഹോട്ടലും ബ്യൂട്ടി പാര്‍ലറുമൊക്കെയായി നാല് നിലക്കെട്ടിടം. ഞങ്ങള്‍ മൂന്നാം നിലയിലായിരുന്നു. രണ്ട് ബെഡ്ഡുണ്ട്. ബാത്ത്റൂമില്‍ ഒരു യൂറോപ്യന്‍ ക്ലോസെറ്റും ഒരിന്ത്യന്‍ ക്ലോസെറ്റും. കുഴപ്പമില്ല. നോര്‍സിന്‍ ലാമിലാണ് ഹോട്ടല്‍ നില്‍ക്കുന്നത്. ലാം എന്നാല്‍ തെരുവ്. തിംബുവിലെ പ്രധാന തെരുവുകളില്‍ ഒന്നാണ് നോര്‍സിന്‍ ലാം. റസ്റ്ററന്റില്‍ നിന്നും ഭക്ഷണം കഴിച്ചു. ചിക്കനും ചപ്പാത്തിയും.രുചികരം. അവിടെനിന്നും  സ്പെഷ്യല്‍ കൊറിയര്‍ വിസ്‌ക്കി കഴിച്ചു. ജിഗ്മെ കസിന്റെ വീട്ടിലേക്ക് പോയി. സിക്കിമിലെ ഡ്രൈവറും ഇങ്ങനെയായിരുന്നു. അവര്‍ക്ക് എവിടെ എത്തിയാലും താമസിക്കാന്‍ ഒരു കസിന്റെ വീടുണ്ടാകും. രാവിലെ എത്താം എന്നു പറഞ്ഞ് അവന്‍ യാത്ര പറഞ്ഞു. യാത്രാ ക്ഷീണം കാരണം നന്നായുറങ്ങി. </p>\n<br>\n<p>രാവിലെ ഉണര്‍ന്ന് ഒരു ചായ കുടിക്കാനായി പുറത്തിറങ്ങി. പട്ടണം ഉറക്കമാണ്. അപൂര്‍വ്വമാളുകള്‍ മാത്രമെ റോഡിലുള്ളു. മുന്നിലെ ബുദ്ധക്ഷേത്രത്തിന് ഒരു ചെറുപ്പക്കാരന്‍ വലംവയ്ക്കുന്നുണ്ട്. അയാള്‍ ചുറ്റിനുമുള്ള ചക്രങ്ങള്‍ കറക്കിയും മന്ത്രം ചൊല്ലിയുമാണ്  വലംവയ്ക്കുന്നത്. തെരുവില്‍ നല്ല കട്ടിരോമമുള്ള നായ്ക്കള്‍ വിഹരിക്കുന്നു. പക്ഷെ കേരളത്തിലെപോലെ മനുഷ്യരെ കൊല്ലുന്ന പട്ടികളല്ല അവിടെയുള്ളതെന്ന് യാത്രയിലുടനീളം മനസിലാക്കാന്‍ കഴിഞ്ഞു. മനുഷ്യരുടെ സ്വഭാവത്തിനൊപ്പമാകാം വളര്‍ത്തു ജീവിയുടെ സ്വഭാവവും രൂപപ്പെടുന്നത്. തെരുവില്‍ ആര്‍ത്തലയ്ക്കുകയും പ്രതിഷേധിക്കുകയും നിയമങ്ങള്‍ പാലിക്കാതെ യാത്ര ചെയ്യുകയുമൊക്കെ ചെയ്യുന്നവരെ പോലെ വളര്‍ത്തുമൃഗങ്ങളും പെരുമാറുന്നു എന്നു കരുതാം. ഒന്ന് രണ്ട് പെട്ടിക്കടകള്‍ തുറന്നിട്ടുണ്ട്. അവരോട് ചോദിച്ച് ഒരു ചായക്കട കണ്ടുപിടിച്ചു. തീരെ ചെറുതെങ്കിലും പലവിധ ഭക്ഷണങ്ങള്‍ അവിടെ തയ്യാര്‍. രണ്ട് സ്ത്രീകളാണ് കട നടത്തുന്നത്. ഏലയ്ക്കയിട്ട ചായയാണ്.മലയാളി നാവിന് അത്ര രുചിക്കില്ലെങ്കിലും പ്രഭാതചായ ഒഴിവാക്കാന്‍ കഴിയാത്ത അനിവാര്യതയാണല്ലൊ മലയാളിക്ക്. തിരികെ വന്ന് പ്രഭാത കര്‍മ്മങ്ങള്‍ നിര്‍വ്വഹിച്ച് തയ്യാറായി.ഫുഡ് ബാളില്‍ നിന്നും പൂരിയും വെജിറ്റബിള്‍ കറിയും കഴിച്ചു. ട്രാഫിക്കില്‍ നില്‍ക്കുന്ന പോലീസുകാരന്‍ നര്‍ത്തകനാണെന്നു തോന്നും. അയാള്‍ ഒരു പ്രത്യേക റിഥത്തിലാണ് കൈകള്‍ ചലിപ്പിക്കുന്നത്. അതനുസരിച്ച് വാഹനങ്ങള്‍ കൃത്യമായി മുന്നോട്ടു പോകുന്നു. സീബ്ര ക്രോസിംഗിലും ട്രാഫിക് പോലീസുണ്ട്. അയാളുടെ ചലനങ്ങളില്‍ ആകൃഷ്ടനായ ഒരു കുട്ടി അവിടെ നിന്ന് ട്രാഫിക് നിയന്ത്രിക്കുന്ന കാഴ്ചയും ആളുകളെ ആകര്‍ഷിക്കുന്നുണ്ടായിരുന്നു. രാവിലെതന്നെ ജിഗ്മെ എത്തി. </p>\n<br>\n<p>നഗരത്തിലെ കന്നിയാത്ര ബുദ്ധ പോയിന്റിലേക്കാണ് . ലോകത്തിലെ ഏറ്റവും ഉയരമുള്ള ബുദ്ധപ്രതിമയാണ് തിംബുവിലേത്. 169 അടി ഉയരമുള്ള പ്രതിമയുടെ അടുത്തെത്താന്‍ മുന്നൂറിലേറെ പടികള്‍ ചവുട്ടണം. രാവിലെ ഞങ്ങള്‍ ചെല്ലുമ്പോള്‍ അവിടെ പൂജ നടക്കുകയായിരുന്നു. നൂറുകണക്കിനാളുകള്‍ ക്ഷേത്രത്തിലെ ദീപാരാധന കാണാന്‍ നില്‍ക്കുന്നപോലെ വരിവരിയായി നിന്നിരുന്നു. ബുദ്ധസന്ന്യാസിമാര്‍ എല്ലാവരേയും തൊട്ടനുഗ്രഹിച്ച് നീങ്ങുന്നുണ്ടായിരുന്നു. പലരും പണവും നല്‍കുന്നത് കണ്ടു. ക്ഷേത്രത്തിന് ചുറ്റിലുമായി നൂറുകണക്കിന് കുപ്പി മിനറല്‍ വാട്ടറാണ് പൂജ നിവേദ്യം പോലെ വച്ചിരിക്കുന്നത്. ജലക്കുപ്പികളുടെ ഉത്സവം. ആപ്പിളും മറ്റ് ഫലവര്‍ഗ്ഗങ്ങളുമൊക്കെയുണ്ട് പൂജാ വസ്തുക്കളായി. ചടങ്ങ് കഴിഞ്ഞപ്പോള്‍ സന്ന്യാസിമാര്‍ക്ക് ഭക്ഷണം കഴിക്കാനുള്ള ഇടത്ത് അവര്‍ സമാധാനത്തോടെ ഇരുന്ന് ഭക്ഷണം കഴിക്കുന്നതും കാണാന്‍ കഴിഞ്ഞു.ക്ഷേത്ര മണ്ഡപത്തില്‍ കിരീടം ധരിച്ച സ്ത്രീകളുടെ പ്രതിമകള്‍ ധാരാളമായുണ്ട്. എല്ലാം ഒരേ അച്ചില്‍ തീര്‍ത്തവ. ബുദ്ധനുള്‍പ്പെടെ എല്ലാ പ്രതിമകള്‍ക്കും സ്വര്‍ണ്ണ വര്‍ണ്ണമാണ്. സംസ്ഥാനത്തെ ദേശീയ റഫറല്‍ ആശുപത്രിക്ക് മുന്നിലൂടെയാണ് ഞങ്ങള്‍ ബുദ്ധക്ഷേത്രത്തിലേക്ക് പോയത്. ഭൂട്ടാനില്‍ മെഡിക്കല്‍ കോളേജുകള്‍ ഇല്ല. മെഡിക്കല്‍ വിദ്യാര്‍ത്ഥികള്‍ പഠനം പൂര്‍ത്തിയാക്കുന്നത് ഇന്ത്യയിലാണ്. </p>\n<br>\n<p> മടങ്ങി വരുമ്പോള്‍ ജിഗ്മെ പറഞ്ഞു,  മൂന്നാമത് രാജാവായിരുന്ന ജിഗ്മെ ദോര്‍ജി വാംഗ്ചുക്കിന്റെ പേരിലുള്ള സ്തൂപം കണ്ട് ചിത്രമെടുക്കാമെന്ന്.1928 ല്‍ ജനിച്ച് 1972 ല്‍ മരണപ്പെട്ട ജിഗ്മെയുടെ ഓര്‍മ്മയ്ക്കായി മാതാവ് ഗായും ആഷി ഫുന്റ്ഷോ ചോഡന്‍ വാംഗ്ചുക്കാണ് 1974 ല്‍ ഈ സ്തൂപം നിര്‍മ്മിക്കാന്‍ നേതൃത്വം കൊടുത്തത്. അവിടെ എത്തി വേഗം അകത്തേക്ക് കയറാന്‍ രാധാകൃഷ്ണന്‍ ശ്രമിക്കുമ്പോള്‍ സെക്യൂരിറ്റി വിലക്കി. വിദേശികള്‍ ടിക്കറ്റ് എടുക്കണം എന്നു പറഞ്ഞു. ടിക്കറ്റ് നിരക്ക് കണ്ടതോടെ ആ ശ്രമം ഞങ്ങള്‍ ഉപേക്ഷിച്ചു. 1974 ല്‍ ചെയ്ത ഒരു സ്തൂപം കാണാന്‍ 500 രൂപ മുടക്കേണ്ടതില്ല എന്നുതന്നെ നിശ്ചയിച്ചു. പുറത്തു നിന്ന് ചിത്രമെടുത്തു മടങ്ങി. പിന്നെ കാറില്‍ യാത്ര തുടര്‍ന്ന് രാജാവിന്റെ കൊട്ടാരം, അതിനോട് ചേര്‍ന്നുളള സെക്രട്ടേറിയറ്റ്, പാര്‍ലമെന്റ് ഒക്കെ കണ്ടു. എല്ലാം പരമ്പരാഗത ശൈലിയില്‍ ചെയ്തവ. കേരള നിയമസഭ ഒരു തൊപ്പിപോലെ നിര്‍മ്മിച്ചതും ചോര്‍ച്ച വന്നപ്പോള്‍ ഫാള്‍സ് റൂഫ് ചെയ്തതുമൊക്കെ അപ്പോള്‍ ഓര്‍ത്തുപോയി. അസംബ്ലി വര്‍ഷത്തില്‍ 2 തവണ കൂടും.കൊട്ടാരം ദൂരെകാഴ്ചയില്‍ കാണാനെ കഴിയൂ. റോഡരുകിലായി ഗ്രോസ് നാഷണല്‍ ഹാപ്പിനസ് കമ്മീഷന്റെ ഓഫീസും ഭൂട്ടാന്‍ വികസന ബാങ്കിന്റെ ബ്രാഞ്ചും ഭൂട്ടാന്‍ നാഷണല്‍ ബാങ്കും പബ്ളിക് ലൈബ്രറിയും കണ്ടു. അവിടത്തെ പ്രധാന മാസിക ദ്രൂക്ക് ജേര്‍ണലാണ് അവിടെ മൊബൈല്‍ ലൈബ്രറിയും പ്രവര്‍ത്തിക്കുന്നുണ്ട്.ലൈബ്രറികള്‍ പ്രവര്‍ത്തിക്കുന്നത് മിനിസ്ട്രി ഓഫ് വര്‍ക്സ് ആന്റ് ഹ്യൂമന്‍ സെറ്റില്‍മെന്റിന് കീഴിലാണ്. ഏകദേശം 90 വയസെങ്കിലും പ്രായം തോന്നുന്ന ഒരു ഭൂട്ടാനിയെ അവിടെ കണ്ടു. അദ്ദേഹത്തിന്റെ ചിത്രമെടുത്തു. ചിത്രം കാണണമെന്നു പറഞ്ഞപ്പോള്‍ ഞാന്‍ മൊബൈലിലെ ചിത്രം കാണിച്ചുകൊടുത്തു. വലിയ സന്തോഷം എന്ന് മുഖത്ത് ചിരി തെളിഞ്ഞു. രാവിലെ ബാഗെടുക്കണോ എന്നു ചോദിച്ചപ്പോള്‍ മടങ്ങി വന്നിട്ട് എടുക്കാം എന്നായിരുന്നു ജിഗ്മെ പറഞ്ഞിരുന്നത്. എന്നാല്‍ അതോര്‍ക്കാതെ അവന്‍ അടുത്ത ഡെസ്റ്റിനേഷനിലേക്ക് യാത്ര തുടര്‍ന്നു. </p>\n<br>\n<p>ജിഗ്മെ കെസാര്‍ നംഗേല്‍ വാങ്ങ് ചുക്ക്  2008ലാണ് അധികാരമേറ്റത്. 1972 ലാണ് ഗ്രോസ് നാഷണല്‍ ഹാപ്പിനസ് എന്ന ആശയം അന്നത്തെ രാജാവ് മുന്നോട്ടു വച്ചത്. സുസ്ഥിരവും തുല്യവുമായ സാമൂഹിക സാമ്പത്തിക വികസനം,പരിസ്ഥിതി സംരക്ഷണം,സംസ്‌ക്കാരത്തിന്റെ സംരക്ഷണവും പ്രൊമോഷനും,നല്ല ഭരണം എന്നിവയാണ് ഇതിന്റെ അലകുകളായി നിശ്ചയിച്ചത്. 9 പ്രവര്‍ത്തന മേഖലകള്‍ക്കാണ് ഇതില്‍ പ്രാധാന്യം കൊടുത്തത്. മാനസിക സ്വസ്ഥത,ആരോഗ്യം, സമയത്തിന്റെ കൃത്യമായ ഉപയോഗം,വിദ്യാഭ്യാസം,സാംസ്‌ക്കാരിക വൈവിധ്യം, ഉന്മേഷം,നല്ല ഭരണം,സമൂഹ്യ ചൈതന്യം,പരിസ്ഥിതിയുടെ വൈവിധ്യവും ചൈതന്യവും,ജീവിത നിലവാരം എന്നിവയായിരുന്നു ആ മേഖലകള്‍.1972 ല്‍ ആദ്യ സര്‍വ്വെ നടത്തി. കൂടുതല്‍ സമയം കുടുംബത്തിനും സുഹൃത്തുക്കള്‍ക്കുമൊപ്പം ചിലവഴിക്കുന്നവരാണ് അധികമായി സന്തോഷിക്കുന്നവരെന്ന് സര്‍വ്വെ കണ്ടെത്തി. ജോലിയില്‍ കൂടുതലായി വ്യാപൃതരായിരിക്കുന്നവരുടെ സന്തോഷനിലവാരം താഴെയായിരുന്നു. ചെറിയ കാര്യങ്ങളില്‍ ഇടപെടുന്നവരാണ് കൂടുതല്‍ ആനന്ദിക്കുന്നതെന്നതായിരുന്നു മറ്റൊരു കണ്ടെത്തല്‍. ബുദ്ധിസത്തെ അടിസ്ഥാനപ്പെടുത്തി എത്തിയ നിഗമനം ഇങ്ങിനെയായിരുന്നു. സന്തോഷത്തിന്റേത് മധ്യവഴിയാണ്. തൊഴിലും വ്യക്തിജീവിതവും ബാലന്‍സ് ചെയ്തുപോകണം, രണ്ടും അതിവൈകാരികമാകരുത്. 2008ലും 2010 ലും 2015ലും സര്‍വ്വെ നടന്നു. ഇരുപത് ജില്ലകളിലേയും ഗ്രോസ് ഹാപ്പിനസ് ഇന്‍ഡക്സ് തയ്യാറാക്കിയത് സെന്റര്‍ ഫോര്‍ ഭൂട്ടാന്‍ സ്റ്റഡീസും ലണ്ടനിലെ ഓക്സ്ഫഡ് സര്‍വ്വകലാശാലയും ചേര്‍ന്നാണ്. ഇതിനെ വിമര്‍ശിക്കുന്നവരും ഏറെയുണ്ട്. 2008ന് മുന്‍പ് ആകെ ജനസംഖ്യയുടെ ആറിലൊന്നു വരുന്ന ഏകദേശം ഒരു ലക്ഷം നേപ്പാളികളെ ആട്ടിയോടിച്ചവരാണ് ഹാപ്പിനസ് ഇന്‍ഡക്സിനെ കുറിച്ച് സംസാരിക്കുന്നത് എന്നൊക്കെയാണ് വിമര്‍ശനം. \n\n</p>\n<br>\n<p>യാത്രയില്‍ ഒരു കാര്യം മനസിലായി. വികസനം ഉണ്ടാകുന്നിടത്ത് സന്തോഷം കുറയുന്നുണ്ട്. അധികം യാത്ര ചെയ്യാന്‍ കഴിയാത്ത ദുര്‍ഘടങ്ങളുളള ഗ്രാമങ്ങളിലെ ജനത അവരുടെ ചെറിയ ലോകത്താണ് ജീവിക്കുന്നത്. ബുദ്ധനെ പ്രാര്‍ത്ഥിച്ചും അന്നന്നത്തെ വക കണ്ടും തൊഴിലെടുത്തും ഉണ്ടും ഉറങ്ങിയും കഴിയുന്ന അവര്‍ പത്രം വായിക്കുകയോ ടെലിവിഷന്‍ കാണുകയോ ലോകത്ത് നടക്കുന്ന കാര്യങ്ങള്‍ മനസിലാക്കുകയോ ചെയ്യുന്നില്ല. അതുകൊണ്ടുതന്നെ അവര്‍ ചെറിയ ജീവിതത്തിന്റെ സുഖങ്ങളില്‍ സന്തോഷത്തോടെ ജീവിക്കുന്നു. എന്നാല്‍ ഫെന്‍സുലിംഗിലും തിംബുവിലും പാറോയിലുമൊക്കെ ചിത്രം വ്യത്യസ്തമാണ്. വിദ്യാഭ്യാസം നേടിയവര്‍ക്ക് തൊഴില്‍ ലഭിക്കാത്തതിന്റെ അസ്വസ്ഥത. കുട്ടികള്‍ക്ക് നല്ല വിദ്യാഭ്യാസം കൊടുക്കാന്‍ ഉയര്‍ന്ന ഫീസ് വേണം എന്ന ആകാംഷ, അമിത മദ്യപാനം കൊണ്ടുളള പ്രശ്നങ്ങള്‍ അങ്ങിനെ ഏതൊരു സമൂഹവും നേരിടുന്ന പ്രശ്നങ്ങള്‍ അവരെയും അലട്ടുന്നു. \n</p>\n<br>",
      "image": "/image/tallest-budha-statue.jpg",
      "imageset": {
        "image1": "/image/palace-parliament-complex.jpg",
        "image2": "/image/norzin-lam-thimphu.jpg",
        "image3": "/image/entrance-of-budha-point.jpg",
        "image4": "/image/jigme-dorji-wangchuk-stupa.jpg",
        "image5": "/image/an-old-bhutani.jpg"
      }
    }
  ]
}
