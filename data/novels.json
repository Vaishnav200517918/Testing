{
  "novels": [
    {
      "id": 1001,
      "title": "Nisagandhi  - Chapter 1 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി---ഭാഗം -1</h2>\n<p>വരച്ചു പകുതിയായ നിശാഗന്ധിയുടെ ചിത്രത്തിലേക്ക് രഘുരാമന്‍ ഒരിക്കല്‍ കൂടി നോക്കി. നിശാഗന്ധി മൊട്ടുപോലെ സുന്ദരമാണ് അവന്റെ കണ്ണുകള്‍. തുടുത്ത കവിളുകള്‍ക്കും നിരയൊത്ത പല്ലുകള്‍ക്കും അനുയോജ്യം. സമൃദ്ധമായ മുടിയില്‍ വിരലോടിച്ചുകൊണ്ട് ആത്മസംതൃപ്തിയോടെ അവന്‍ ചിരിച്ചു. കണ്ണട ഊരിയശേഷം കുറച്ചൊന്നു മാറി വശങ്ങളിലേക്ക് ചരിഞ്ഞുനിന്നും അതാസ്വദിച്ചു. പൂവിനുള്ളില്‍ പ്രാവിന്റെ രൂപം വേണമോ അതോ ഫണം വിടര്‍ത്തിയ പാമ്പുവേണമോ എന്നാണ് ഇനി തീര്‍ച്ചയാക്കേണ്ടത്. മനസ് രണ്ടിനും തയ്യാറായി നില്‍ക്കയാണ്. രണ്ടും രണ്ടു തരം സന്ദേശങ്ങളാണല്ലൊ നല്‍കുക, അതോ ഒന്നു തന്നെയോ? പ്രാവ് സമാധാനത്തിന്റെ ചിഹ്നമായത് എങ്ങിനെയാണ് ? അറിയില്ല. മാനും മയിലുമൊക്കെ സമാധാനത്തിന്റെ ചിഹ്നമായിക്കൂടെ? സൗദിയിലും ചൈനയിലുമൊക്കെ സമാധാനം നിലനില്‍ക്കുന്നുണ്ടല്ലൊ. അവിടെ സമാധാനത്തിന്റെ ചിഹ്നമായി സിംഹത്തെയോ പാമ്പിനെയോ ഒക്കെ നിശ്ചയിക്കാവുന്നതാണ്.</p>\n<br>\n<p>അവന്‍ ബ്രഷ് താഴെ വച്ച് കൈകള്‍ പരസ്പ്പരം കൊരുത്തു. എന്നിട്ട് മുകളിലേക്കുയര്‍ത്തി വിരല്‍ സന്ധികള്‍ വിടര്‍ത്തി ശബ്ദമുണ്ടാക്കി. മനുഷ്യന് ലഭിക്കുന്ന വലിയ സുഖങ്ങളില്‍ ഒന്നാണത്. കുട്ടിക്കാലത്തെ ഉള്ള ശീലമാണ്. ഞൊട്ടയിടുമ്പോള്‍ ശബ്ദം കേള്‍ക്കണം. എങ്കിലെ സംതൃപ്തിയുണ്ടാകൂ. കൈകള്‍ ഫാനില്‍ തട്ടാതിരുന്നത് ഭാഗ്യം. പലപ്പോഴും സ്വപ്നം കണ്ട് ഞെട്ടിയിട്ടുണ്ട് അത്തരമൊരനുഭവത്തില്‍.വിരലുകള്‍ ഫാനിന്റെ ഇലകളില്‍ തട്ടി മുറിഞ്ഞു പോകുന്ന ആ കാഴ്ച കണ്ണില്‍ തന്നെയുണ്ട്. ഒരു തുള്ളി ചോരപോലുമില്ലാതെ തറയില്‍ കിടക്കുന്ന കുഞ്ഞുകഷണങ്ങള്‍.</p>\n<br>\n<p> ഇനി രചന നാളെയാകാം, അല്ലെങ്കില്‍ മറ്റന്നാള്‍. എത്രമാത്രം മാറ്റിവയ്ക്കാന്‍ കഴിയുമോ അത്രമാത്രം സന്തോഷമാണ് രഘുവിന്. അലസതയുടെ ആള്‍രൂപമണ് താന്‍ എന്നു സ്വയം വിശ്വസിക്കുന്ന ആളാണ് രഘുരാമന്‍. വെറുതെ ഇരിക്കുക എന്നാതാണ് ഏറ്റവും ഇഷ്ടം. ആരെങ്കിലും വിളിച്ചാല്‍ പുറത്തിറങ്ങും,അല്ലെങ്കില്‍ പൂര്‍ത്തിയാകാത്ത ചിത്രം നോക്കി അങ്ങിനെ ഇരിക്കും, ബാക്കി ചെയ്യേണ്ട കാര്യങ്ങള്‍ ഭാവന ചെയ്യും. ഭാവനയില്‍ അഭിരമിക്കുക, സ്വപ്നം കണ്ടുറങ്ങുക. ചിത്രം പൂര്‍ത്തിയായാല്‍ പിന്നെ ത്രില്‍ ഇല്ലല്ലൊ. വരപ്പ് പൂര്‍ത്തിയായി എന്നറിഞ്ഞാലുടന്‍ ചന്ദ്രദേവ് വരും.അവനത് ഫ്രെയിം ചെയ്ത് ഗാലറിയിലേക്ക് മാറ്റും. അതോടെ ചിത്രം തന്റേതല്ലാതെയാകും. പണമുള്ളവര്‍ക്ക് വാങ്ങാം, കൊണ്ടുപോകാം, ആസ്വദിക്കാം. മറ്റുള്ളവരോട് മഹിമ പറയാം.</p>\n<br>\n<p>മൊബൈലില്‍ വിളി വന്നു. രഘു ഫോണെടുത്തു.' ചന്ദ്രാ,നിന്നെക്കുറിച്ച് വിചാരിച്ചതേയുള്ളു,അപ്പൊഴാ നിന്റെ വിളി. നിന്റെ ആയുസ് തീരാറായി'. മറുവശത്ത് ചിരി കേള്‍ക്കാം. 'ഭൂരിപക്ഷം ആളുകളും പറയുകയും ചെയ്യുകയും ചെയ്യുന്നതില്‍ നിന്നും മാറി വേണമല്ലൊ നമ്മള്‍ പറയാനും ചിന്തിക്കാനും. ഇല്ലെങ്കില്‍ പൊതു സമൂഹത്തിന്റെ ഭാഗമായി പോവില്ലേടാ', രഘു പറഞ്ഞു.</p>\n<br>\n<p>' നിന്റെ വാചക കസര്‍ത്തൊക്കെ ഇവിടെ വന്നിട്ടാകാം.കൊണ്യാക് റഡി. ചിത്രം വാങ്ങിയ ഒരു മദാമ്മ തന്നതാ. ചിത്രം അവര്‍ക്കത്രക്കിഷ്ടപ്പെട്ടു. ആവശ്യപ്പെട്ട തുകയും തന്നു,പുറമെ കൊണ്യാകും. മോഹന്‍,മഹാദേവന്‍,ഏലിയാസ്, മൂന്നും പുറപ്പെട്ടിട്ടുണ്ട്. നീ കൂടി എത്തിയാല്‍ മതി'\n</p>\n<br>\n<p>' ഞാന്‍ ഇപ്പൊഴേ എത്തിക്കഴിഞ്ഞെടാ നരസിംഹമെ, ഞാനെത്താതെ കുപ്പി തുറക്കരുത്, അങ്ങിനെ വല്ലതും സംഭവിച്ചാല്‍ നിശാഗന്ധിയുടെ പണി തീരില്ല മോനെ '</p>\n<br>\n<p>' എടാ, ചതിക്കല്ലെ. ഞാനിപ്പൊഴെ ഒന്നു രണ്ടുപേരെ ഇ-മെയിലിലൂടെ മോഹിപ്പിച്ചു നിര്‍ത്തിയിരിക്കയാണ് ', ചന്ദ്രന്‍ പറഞ്ഞു. -----(തുടരും)\n</p>\n<br>",
      "image": "/image/nisagandhi.jpg"
    },
    {
      "id": 1002,
      "title": "Nishagandhi- part 2 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -2</h2>\n<p>നീരദയോടും മോനോടും ദാ വരുന്നു എന്നു പറഞ്ഞ് രഘു ഇറങ്ങി. അവള്‍ക്കറിയാം ഈ യാത്ര ഒടുങ്ങുക പാതിരാവിലാകുമെന്ന്. കലാകാരനല്ലെ,ഇതൊക്കെ അനുവദിച്ച് നല്‍കണം എന്നാണ് അച്ഛന്‍ പറഞ്ഞിട്ടുള്ളത്. നീരദയെ ഒത്തിരി ഓമനിച്ച് വളര്‍ത്തിയതാണ്. അച്ഛന്‍,അമ്മ,സഹോദരന്‍ എന്നിവരുടെ സ്നേഹവും ലാളനയും കൂടുതലായതിനാല്‍ സ്വന്തം വ്യക്തിത്വം വളരാതെപോയവള്‍. ചിത്രങ്ങള്‍ ആസ്വദിക്കാനൊന്നും അവള്‍ക്ക് കഴിയില്ലായിരുന്നു. വിമര്‍ശനവുമില്ല,അഭിനന്ദനവുമില്ല. ഭക്ഷണമുണ്ടാക്കും, രാഹുലിന്റെ കാര്യങ്ങള്‍ നോക്കും, പിന്നെ ടിവിയും മൊബൈലുമായി ജീവിതം അങ്ങിനെ അനുസ്യൂതം ഒഴുകുന്നു.</p>\n<br>\n<p>ഗാലറി ഗസ്റ്റ്ഹൗസില്‍ എത്തുമ്പോള്‍ സുഹൃത്തുക്കള്‍ എല്ലാം എത്തിയിട്ടുണ്ടായിരുന്നു. കൊണ്യാക്കിനെ നോക്കി പാട്ടുംപാടി ഇരിക്കയാണ് അവര്‍. ദീപാരാധന കഴിഞ്ഞാല്‍ നിവേദ്യം കൈപ്പറ്റാം എന്ന ആവേശത്തോടെ ക്ഷേത്രനടയില്‍ നില്‍ക്കുന്ന ഭക്തരുടെ ഭാവം അവര്‍ക്കുണ്ടായിരുന്നു. ' എന്റെ പൊന്നേ, ഒന്നു വേഗം വാ ', മോഹന്‍ പറഞ്ഞു. അവന്റെ ചെറിയ കണ്ണുകളില്‍ കുസൃതി നിറഞ്ഞുനിന്നു. പിന്നിലേക്ക് പിടിച്ചുകെട്ടിയ മുടി ചെറുതായുലഞ്ഞു കളിച്ചു. ജനാലയിലൂടെ പുറത്തേക്ക് നോക്കിയപ്പോള്‍ മേഘങ്ങള്‍ ഓടി മറയുന്നതു കണ്ടു. ഈ വര്‍ഷം തിരുവനന്തപുരത്ത് മഴ കുറവാണ്. മറ്റു ജില്ലകളില്‍ ശക്തമായി പെയ്യുന്നുണ്ടുതാനും. മഴയ്ക്കും കാറ്റിനുമൊന്നും ദേശഭേദമില്ലല്ലോ, ഇഷ്ടമുള്ളപ്പോള്‍ -ഇഷ്ടമുള്ളിടത്ത് -എന്നുകൂടി മനസ് പൂരിപ്പിച്ചു.</p>\n<br>\n<p> മോഹന്‍ കുപ്പി തുറക്കുമ്പോഴേക്കും കൊണ്യാക്കിനെക്കുറിച്ചൊരു പാട്ട് ഏലിയാസ്  തയ്യാറാക്കി കഴിഞ്ഞിരുന്നു. മഹാദേവന്‍ പാത്രത്തില്‍ താളമിട്ടു. ചന്ദ്രുവാണ് കൊണ്യാക്കിന്റെ കഥ അവതരിപ്പിച്ചത്. പണ്ട്, പണ്ട് ,എന്നുവച്ചാല്‍ ഇന്നലെ രാവിലെ പകല്‍ പത്തുമണിക്ക് എന്നു തുടങ്ങി അവന്‍ കഥ പറയാനും രഘു അഭിനയിക്കാനും തുടങ്ങിയതോടെ ഒരു നാടക സ്റ്റേജായി ഗസ്റ്റ്ഹൗസ് മാറി. കൊണ്യാക്കിന്റെ ലഹരി കൂടി കടന്നതോടെ കാളിദാസനും ഷേക്സ്പിയറും ഇബ്സണുമെല്ലാം അന്തരീക്ഷത്തില്‍ നിറഞ്ഞു.\n</p>\n<br>\n<p>രാവ് കറുത്തു,നന്നെ കറുത്തു.സമയം ഏറെയായിട്ടില്ലെങ്കിലും ഇരുട്ട് കട്ട പിടിച്ചു നിന്നു. പതിനൊന്നു മണി. ഒരു മണിക്കൂര്‍ ഡ്രൈവുണ്ട് വീട്ടിലേക്ക്. രഘുരാമന്‍ വയറ് തപ്പിപിടിച്ചു.</p>\n<br>\n<p>' ഓ-നശിച്ച വേദന', അവന്‍ പോക്കറ്റില്‍ നിന്നും ഗുളികയെടുത്ത് വായിലിട്ട് വെള്ളം കുടിച്ചു.\n</p>\n<br>\n<p>' എടാ രഘു,നീ കുറച്ചുകൂടി കാര്യമായി ഇതൊന്നു ശ്രദ്ധിക്കണം. കുറേകാലമായല്ലൊ തുടങ്ങിയിട്ട്', മോഹന്‍ പറഞ്ഞു.</p>\n<br>\n<p>' ഓ- എല്ലാ മെഷീനും പോലെ ഇതുമങ്ങ് ചലിച്ചുകൊണ്ടിരിക്കും. ഒരവസാനം വരുമ്പോള്‍ മെഷീന്‍ നിലയ്ക്കും. എല്ലാം അങ്ങിനെയല്ലേടാ. കൊച്ചുകുഞ്ഞുങ്ങള്‍ മരിക്കുന്നത് കണ്ടിട്ടില്ലെ. നൂറാം വയസിലും ജീവിതം മുന്നോട്ടു നീക്കുന്നവരുമുണ്ട്', രഘു പറയാന്‍ തുടങ്ങി.</p>\n<br>\n<p>' എന്റിഷ്ടാ നിന്റെ ഫിലോസഫി ഒന്നു നിര്‍ത്ത്. നിന്നെ ഫിലോസഫി പഠിക്കാന്‍ വിട്ട ആ കാര്‍ന്നോരെ പറഞ്ഞാല്‍ മതി', ഏലിയാസ് പറഞ്ഞു.\n</p>\n<br>\n<p>' ഞാന്‍ പറയുന്നത് മുഴുവന്‍ കേട്ടേ പറ്റൂ. എടാ എത്ര നാള്‍ ജീവിച്ചു എന്നതല്ല, എങ്ങിനെ ജീവിച്ചു എന്നതാ പ്രധാനം. ഭാര്യയും മക്കളും കടിഞ്ഞാണിട്ട്, ഭക്ഷണവും ജീവിതവും നിയന്ത്രിച്ച് ഒരു നൂറ്റാണ്ട് പിന്നിട്ടിട്ട് എന്തു കാര്യം. നമ്മുടെ ഇഷ്ടങ്ങള്‍ക്കൊപ്പം ഒരു ജീവിതം. മുപ്പതു വരെ ,അല്ലെങ്കില്‍ നാല്‍പ്പത്. ശങ്കരാചാര്യരും സ്വാമി വിവേകാനന്ദനും ചെഗുവേരയുമൊക്കെ ജീവിച്ച ഒരു ജീവിതമില്ലെ, അതാണ്, അതാണ് ജീവിതം. സ്വയം തീര്‍ന്നതല്ലെങ്കിലും സഞ്ജയ് ഗാന്ധിയും രാജീവും ജീവിച്ചതും ജീവിതമാണ്. എടാ, അവര്‍ക്കൊന്നും പ്രായമാവുന്നില്ലല്ലോ.ജരാനരകള്‍ ബാധിക്കാത്ത നിത്യ യൗവ്വനം. അല്ലാതെ സിനിമ നടന്മാരെ പോലെ ആര്‍ട്ടിഫിഷ്യല്‍ യൗവ്വനമല്ല. പോകുമ്പൊ അങ്ങ് പോട്ടെടാ', രഘു ഒരു പെഗ്ഗ് കൂടി ഒഴിച്ചു.</p>\n<br>\n(കവര്‍ ചിത്രം- പത്മാവതി)",
      "image": "/image/nisagandhi2.jpg"
    },
    {
      "id": 1003,
      "title": "Nisagandhi- Part 3",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -3</h2>\n<p>' എടാ ഈ ഫിലോസഫി പറയുന്നവന്‍ വിവാഹം കഴിക്കരുത്.പാവം നീരദയും മോനും, അവരെ ഓര്‍ക്കണ്ടെ നീ. പ്രേമയെയും കുട്ട്യോളെയും ഓര്‍ക്കണ്ടെ ഞാന്‍', മഹാദേവന്‍ പറഞ്ഞു.</p>\n<br>\n<p>' മഹാദേവാ, ഇതൊരു യാത്രയല്ലെ. എന്നോ രണ്ട് ബീജങ്ങളില്‍ തുടങ്ങി അങ്ങിനെ മുന്നോട്ടു പോകുന്ന യാത്ര. വിത്ത് പാകി കഴിഞ്ഞാല്‍ ചിലപ്പോള്‍ അത് മുളച്ച് വടവൃക്ഷമാകും. ചിലപ്പോള്‍ കുരുന്നുതൈ തന്നെ കരിഞ്ഞുപോകും. ചിലതിന് മുളയെ വരുകില്ല. അതങ്ങിനെയാണ് പ്രകൃതി നിശ്ചയം. എടാ, ഓര്‍ക്കേണ്ടവരുടെ കഥ പറയുമ്പൊ ആദ്യം ഓര്‍ക്കേണ്ടത് അമ്മയെ അല്ലേടാ. അച്ഛന്‍ പോയി. ഉറയ്ക്കാത്ത മനസാ അവര്‍ക്ക്. അവര്‍ക്കാരാ- ള്ളെ', രഘു കരയാന്‍ തുടങ്ങി.</p>\n<br>\n<p> ' എടാ രഘു, -ശ്ശെ- ന്താ- ഇത്. ആര്‍ക്കും ഒന്നും സംഭവിക്കുന്നില്ലല്ലോ, പിന്നെന്തിനാ ഇങ്ങിനൊക്കെ സംസാരിക്കുന്നെ. ഇതാ ഈ സാധനത്തിന്റെ കുഴപ്പം. വഴിവിട്ട് എവിടെയെങ്കിലുമൊക്കെ അലയാന്‍ മനസിനെ പാകമാക്കും ഈ ദ്രാവകം. സായിപ്പുണ്ടാക്കിയാലും മല്യ ഉണ്ടാക്കിയാലും നമ്മടെ കുട്ട്യാലി തയ്യാറാക്കിയാലും ഓന്റെ സ്വഭാവം ഒന്നാ. നീയാ കുട്ട്യാലി മദ്യം വാറ്റുന്നത് ഒന്നഭിനയിച്ചേ', ഏലിയാസ് വിഷയം മാറ്റി.</p>\n<br>\n<p>രഘുവും പെട്ടെന്ന് മാറി. അവന്‍ മുടി ഒന്നിളക്കിയിട്ടു. മുണ്ട് ഒരു പ്രത്യേക രീതിയില്‍ മടക്കികുത്തി. പിന്നെ കുടം നിറയ്ക്കലും കനലിടലും പൈപ്പ് വയ്ക്കലുമൊക്കെ അഭിനയിച്ച് കാട്ടി. കുട്ട്യാലിയുടെ ചുണ്ട് പോകുന്ന രീതി, കണ്ണിന്റെ ചലനം ഒക്കെ നോക്കിയിരുന്നപ്പോള്‍ ആ തികഞ്ഞ കലാകാരന് മുന്നില്‍ മറ്റുള്ളവര്‍ നമിച്ചു നിന്നു.\n</p>\n<br>\n<p>' എടാ രഘു, ഗോപ്യേട്ടനെ ഓര്‍മ്മ വരും നിന്റെ പെര്‍ഫോമന്‍സ് കാണുമ്പോള്‍. നിന്നെ ഞങ്ങള്‍ക്കു വേണമെടാ. നാളെ രാവിലെ ഞങ്ങള്‍ വരും. നമ്മള്‍ ഒന്നിച്ചാ ഡോക്ടറുടെ അടുത്ത് പോവ്വാ-. നീ റഡിയായിരിക്കണം', മോഹന്‍ പറഞ്ഞു.</p>\n<br>\n<p> ' ഓക്കെ-ഡാ. സമ്മതിച്ചു. നാളെ-- നാളെ രാവിലെ എഴുന്നേറ്റിട്ട് നാളെ പോകണം എന്നു പറഞ്ഞാല്‍ മതി. അപ്പൊ ഒരു ദിവസം മാറികിട്ടും. അപ്പൊ മറ്റന്നാളും നമുക്കിതാവര്‍ത്തിക്കാം', രഘു ചിരിച്ചു.</p>\n<br>\n<p>' പോടാ കഴുവേറി, ഇതിന് മാറ്റമില്ല, നാളെ എന്നു വച്ചാല്‍ നാളെ എന്നു തന്നെ', ചന്ദ്രു ഉറപ്പിച്ചു.\n</p>\n<br>\n<p>എല്ലാവരും യാത്ര പറഞ്ഞിറങ്ങി.വണ്ടിയില്‍ വീട്ടിലേക്ക് വരുമ്പോഴും രഘുവിന് വയറുവേദന ഉണ്ടായിരുന്നു. അവന്‍ അത് സാരമാക്കിയില്ല. വീട്ടിലെത്തുമ്പോള്‍ പന്ത്രണ്ട് കഴിഞ്ഞിരുന്നു. നീരദ ഉറങ്ങിയിട്ടില്ല. ഭക്ഷണം കഴിച്ചു എന്നു പറഞ്ഞ് രഘു ഉറങ്ങാന്‍ കിടന്നു. വേദന കലശലാവുകയാണ്. ഒരു ഗുളിക കൂടി കഴിച്ചു. കണ്ണുകള്‍ ഇറുക്കിയടച്ച് കമിഴ്ന്നു കിടന്നു. എത്ര നേരം . അസ്വസ്ഥത മാറുന്നില്ല. രഘു വിയര്‍ക്കാന്‍ തുടങ്ങി.റബ്ബര്‍ ബാഗില്‍ തിളച്ച വെളളം കൊണ്ടുവന്ന് നീരദ വയറ്റില്‍ പിടിപ്പിച്ചു നോക്കി. രക്ഷയില്ല. വേദന സഹിക്കാന്‍ കഴിയാതെ രഘു നിലവിളിക്കാന്‍ തുടങ്ങി. അപ്പോഴാണ് അമ്മയും സഹോദരിയും ഉണര്‍ന്നു വന്നത്. രാഹുലും ഉണര്‍ന്നു.</p>\n<br>\n<p>' അച്ഛാ, എന്തുപറ്റിയച്ഛാ, എന്താ കരയുന്നെ ', കുഞ്ഞുമനസിന്റെ അന്വേഷണം.</p>\n<br>\n<p>' ഒന്നൂല്ലെടാ മോനെ, അച്ഛന്റെ വയറ്റില്‍ ഒരു വേദന. നീരദേ,നീ നൂറ്റിയെട്ടില്‍ വിളിക്ക്. എനിക്ക് ആസ്പത്രിയില്‍ പോകണം.'</p>\n<br>\n<p>അവള്‍ ഫോണില്‍ വിളിച്ചു. അവര്‍ എടുത്തു. താമസിക്കുന്നിടം പറഞ്ഞപ്പോള്‍ അവിടേക്ക് സര്‍വ്വീസില്ല എന്നു മറുപടി കിട്ടി. സര്‍ക്കാര്‍ നടപ്പാക്കിയ ഏറ്റവും ജനപ്രിയമായ ഒരു പദ്ധതിയാണ് സൗജന്യ ആംബുലന്‍സ്. എന്നാല്‍ അതിന്റെ സേവനം എല്ലായിടത്തും ലഭ്യമാകില്ലെന്ന് അപ്പോഴാണ് മനസിലായത്. ( തുടരും )    </p>\n<br>\n(കവര്‍ ചിത്രം- പത്മാവതി)",
      "image": "/image/nisagandhi3.jpg"
    },
    {
      "id": 1004,
      "title": "Nisagandhi - Part  -4 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -4</h2>\n<p>അടുത്ത വീട്ടില്‍ മജീദിക്കയുണ്ട്. ഏത് പാതിരായ്ക്കും ഒരാവശ്യത്തിന് ചെന്നു വിളിക്കാവുന്ന മനുഷ്യന്‍. അദ്ദേഹത്തിന്റെ കടയുടെ മുന്നിലാണ് നാട്ടിലുള്ളപ്പോള്‍ രഘുരാമനും സുഹൃത്തുക്കളും ഒന്നിക്കാറുള്ളത്. നല്ല കഠിനാധ്വാനിയായ മനുഷ്യന്‍. കുറേക്കാലം ഗള്‍ഫിലായിരുന്നു. -പ്പൊ നാട്ടില്‍ കടയും മരക്കച്ചവടവുമൊക്കെയായി കഴിയുന്നു. മരം കണ്ടാല്‍ മജീദിക്ക കൃത്യമായി പറയും അതിലെത്ര വെള്ള, എത്ര കാതല്‍ എന്ന്. മുറിച്ച് മില്ലില്‍ കൊടുക്കുകയാണ് രീതി. ചിലതൊക്കെ സ്വന്തമായിത്തന്നെ അറപ്പിക്കും. അങ്ങിനെ ചെയ്യുമ്പോള്‍ ബാക്കിയാവുന്ന കഷണങ്ങള്‍കൊണ്ട് കസേരയും മറ്റും നിര്‍മ്മിക്കും. വീട്ടിലെ മേശ,കസേര എല്ലാം ആ വിധമുള്ളതാണ്.</p>\n<br>\n<p>' ഗള്‍ഫില്‍ ഇന്റീരിയറിന്റെ പണീണ്ടായിരുന്നു മോനെ എനക്ക്. - ദ് കണ്ടില്ലെ നീ-', വീട്ടിലെ സോഫയും കസേരയും കാട്ടി മജീദിക്ക പറഞ്ഞു, ' ഇത് അക്കേഷ്യാ- അറിയ്യോ നിനക്ക്. കണ്ടാ ഈട്ടിയാണെന്നേ തോന്നൂ. ഇതിന്റെ കുഷന്‍ പണിയൊക്കെ ഞാന്‍ സ്വന്തായിട്ടാ. ഇതിപ്പൊ കവറിട്ട് - ദാ ഇത് കണ്ടൊ - സ്‌പോഞ്ചായിട്ടേയുള്ളു. എവ്‌ടെ സമയം. മരം കേറ്റണം, കട നോക്കണം, ബാപ്പേള്ളദ് ഒരാശ്വാസം.കടേലിരുത്താന്‍ ഒരാളായല്ലോ- ല്ലേല്‍ വിഷമിച്ചേനെ '</p>\n<br>\n<p>വേദനയ്ക്കിടയിലും ഇങ്ങിനെ ഒരോര്‍മ്മ കയറി വന്നത് എന്തെന്നറിയില്ല. ' മജീദിക്ക വീട്ടിലുണ്ടോന്ന് നീയൊന്നു നോക്ക്, ഉം, വേഗം ', രഘു വയര്‍ തപ്പിപ്പിടിച്ചുകൊണ്ട് നീരദയോട് പറഞ്ഞു.</p>\n<br>\n<p>ശബ്ദം പുറത്തുവരാത്തത്ര ഒതുക്കമാണ് നീരദക്ക്. അവള്‍ ഒച്ചകൂട്ടി കരയുന്നത് അപൂര്‍വ്വം. കരഞ്ഞു നിലവിളിച്ച് അവള്‍ പുറത്തേക്കോടി. അടുത്ത വീടിന്റെ ഇരുമ്പുഗേറ്റില്‍ തട്ടി വിളിച്ചു. പഴയ കാലമല്ലല്ലോ, എല്ലാവരും സ്വന്തമായി ജയിലുകള്‍ ഉണ്ടാക്കി അതിലല്ലെ താമസം. അതിര്‍ത്തികള്‍ കെട്ടിയുണ്ടാക്കാത്ത പഴയ കാലത്ത് നേരെ വീടിന്റെ വാതിലില്‍ എത്താമായിരുന്നു. അവള്‍ ഉറക്കെ വിളിക്കുകയും ഗേറ്റില്‍ തട്ടുകയും ചെയ്തു.</p>\n<br>\n<p> ' മജീദിക്ക, മജീദിക്ക,ഗേറ്റ് തുറക്ക്, രഘുവേട്ടന് നല്ല സുഖമില്ല', അവള്‍ വിളിച്ചു പറഞ്ഞുകൊണ്ടിരുന്നു.</p>\n<br>\n<p>മജീദും കുടുംബവും നല്ല ഉറക്കത്തിലായിരുന്നു. ഒന്നുണര്‍ന്നെങ്കിലും അയാള്‍ വീണ്ടും കണ്ണടച്ചു. ' ആരോ ഗേറ്റില്‍ തട്ടുന്നുണ്ട്. നിങ്ങളൊന്നു നോക്ക് ', സുഹ്‌റ പറഞ്ഞു.</p>\n<br>\n<p>മയക്കം വന്നു തുടങ്ങിയിട്ടേയുള്ളു- ദ് -ആരായിണു -' , എന്നു ചോദിച്ചുകൊണ്ട് മജീദ് എഴുന്നേറ്റ് ലൈറ്റിട്ടു. ഉടുപ്പെടുത്തിട്ട് പുറത്തേക്കു വന്നു. നീരദയുടെ ശബ്ദം കേട്ടതോടെ അയാള്‍ ഓടിച്ചെന്ന് ഗേറ്റ് തുറന്നു.</p>\n<br>\n<p>' മജീദിക്ക, രഘുവേട്ടന് തീരെ വയ്യ. വയറുവേദനയാണ്. ആസ്പത്രീ പോണം. മജീദിക്ക ഒന്നു വരണം.'\n</p>\n<br>\n<p>' ഞാന്‍ ദാ വന്നു കഴിഞ്ഞു, മോള് വീട്ടിലോട്ടു ചെല്ല്' മജീദ് സുഹ്‌റയോട് വിവരം പറഞ്ഞ് അപ്പോള്‍തന്നെ ഇറങ്ങി.</p>\n<br>\n<p>ഇരുട്ടിന്റെ പ്രതലത്തില്‍ വേദനയുടെയും ആകാംഷയുടേയും കുരുക്കുകള്‍ വീണുകിടന്നു. മജീദ് വണ്ടിയെടുത്തു.</p>\n<br>\n<p>' അമ്മ വരണ്ട, ഇവിടെ നില്‍ക്കട്ടെ ', സഹോദരി ലക്ഷ്മിയാണ് തീരുമാനിച്ചത്. വളരെ പ്രയാസപ്പെട്ട് രഘുവിനെ കാറിലേക്ക് കയറ്റി. നീരദയും ലക്ഷ്മിയും രാഹുലും കയറി. അമ്മയുടെ അടക്കിപ്പിടിച്ച കരച്ചിലിനിടയിലൂടെ വണ്ടി നീങ്ങി. സ്ത്രീകള്‍ രണ്ടുപേരും കരയുകയാണ്. അതിനൊപ്പം രഘുവിന്റെ വേദനസഹിക്കാനാവാതെയുള്ള നിലവിളിയും.\n</p>\n<br>\n<p>' എന്തിനാമ്മേ കരയുന്നത്. അച്ഛന് എന്തുപറ്റി അമ്മെ ', രാഹുലിന്റെ അന്വേഷണത്തിന് ആരും മറുപടി പറഞ്ഞില്ല. അടുത്തുള്ള സ്വകാര്യ ആശുപത്രിയിലേക്ക് മജീദ് വണ്ടി ഓടിച്ചു. നീരദ മോനെ മാറോടണച്ച് ഉമ്മ വച്ചു. അവന്റെ കവിളിലും കണ്ണീര്‍ പരന്നു. (തുടരും )\n</p>\n<br>\n<p>(കവര്‍ ചിത്രം- പത്മാവതി) </p>\n<br>",
      "image": "/image/nisagandhi4.jpg"
    },
    {
      "id": 1005,
      "title": "Nisagandhi- Part- 5 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -5</h2>\n<p>മഴയില്‍ തകര്‍ന്ന റോഡിലൂടെ കാറോടുമ്പോള്‍ ഗട്ടറുകളില്‍ വീണ് വണ്ടി കുലുങ്ങുകയും ഉലയുകയും ചെയ്തു. എത്രയും വേഗം ആസ്പത്രിയിലെത്തുക എന്നതുമാത്രമായിരുന്നു മജീദിന്റെ ചിന്ത. വേഗത, കൂടിയ വേഗത. നാട്ടിന്‍പുറത്തെ പ്രധാന ആശുപത്രിയില്‍ അവരെത്തുമ്പോള്‍ ഒരു ജൂനിയര്‍ ഡോക്ടര്‍മാത്രമെ അവിടെയുള്ളു. വേദന കുറയാനുള്ള ഒരു ഗുളിക നല്‍കിയശേഷം എത്രയും വേഗം മെഡിക്കല്‍ കോളേജിലേക്ക് കൊണ്ടുപോകാന്‍ അയാള്‍ നിര്‍ദ്ദേശിച്ചു. ഇനിയും കാറിലുള്ള യാത്ര അപകടകരമാണ്. മജീദിന് വേണ്ടത്ര മനക്കരുത്തും തോന്നിയില്ല. അയാള്‍ ആംബുലന്‍സിന് ആവശ്യപ്പെട്ടു. വാടക മുന്‍കൂര്‍ അടയ്ക്കാന്‍ അവര്‍ നിര്‍ദ്ദേശിച്ചു. നീരദയോട് വിവരം പറഞ്ഞപ്പോഴാണ് വേണ്ടത്ര പണം എടുത്തിട്ടില്ല എന്നോര്‍ക്കുന്നത്. വീട്ടില്‍ കുറച്ചു പൈസയെ ഉണ്ടായിരുന്നുള്ളു. ഡബിറ്റ് കാര്‍ഡ് ഉണ്ടെങ്കിലും ആശുപത്രിയില്‍ അതിനുളള സൗകര്യവുമില്ല.</p>\n<br>\n<p>' കുഞ്ഞിന്റെ കൈയ്യില്‍ പണമുണ്ടാകുമെന്നാ ഞാന്‍ കരുതിയേ, ഇല്ലെങ്കില്‍ ഞാന്‍ കാശെടുത്തേനെ ', മജീദ് പറഞ്ഞു.</p>\n<br>\n<p>' ഞാനൊന്നും ഓര്‍ത്തില്ലിക്കാ, - ന്തായാലും എന്റെ മാലയുണ്ടല്ലൊ, അതവര്‍ക്ക് പണയമായി നല്‍കാം'</p>\n<br>\n<p>മജീദ് ജീവനക്കാരോട് സംസാരിച്ചു. അവര്‍ മാനേജ്‌മെന്റിലെ ആരെയോ ബന്ധപ്പെട്ടു സമ്മതം വാങ്ങി. മാല പണയമായി വാങ്ങി ആംബുലന്‍സ് വിട്ടുകൊടുത്തു. യാത്ര കുറേക്കൂടി സൗകര്യപ്രദമായി. നീരദയ്ക്ക് സഹോദരനെ വിവരമറിയിക്കണം. അവള്‍ക്ക് വാക്കുകള്‍ വരുന്നില്ല. നമ്പര്‍ ഡയല്‍ ചെയ്ത് മജീദിന് നല്‍കി. അസമയത്തുള്ള ഫോണ്‍കാളില്‍ സന്തോഷ് ഞെട്ടിയുണര്‍ന്നു.മജീദ് സന്തോഷിനോട് സംസാരിച്ചു. സന്തോഷിന് രഘുരാമന്റെ രോഗത്തെകുറിച്ച് വേണ്ടത്ര ധാരണയില്ലായിരുന്നു. വിവരങ്ങള്‍ കേട്ടയുടന്‍ തിരികെ വിളിക്കാമെന്നു പറഞ്ഞ് കട്ട് ചെയ്തു. സന്തോഷ് കുടുംബ ഡോക്ടറായ സുകുമാരനെ വിളിച്ചു കാര്യം പറഞ്ഞു. നേരെ ക്യുആര്‍എസിലേക്ക് വരാന്‍ പറയൂ എന്നായിരുന്നു മറുപടി.</p>\n<br>\n<p>സന്തോഷ് അപ്പോള്‍തന്നെ തിരികെ വിളിച്ചു.' മജീദിക്ക,മെഡിക്കല്‍ കോളേജിലേക്ക് പോകണ്ട, ക്യുആര്‍എസിലേക്ക് വന്നോളു.ഡോക്ടര്‍ സുകുമാരന്‍ പറഞ്ഞ കേസാണെന്നു പറഞ്ഞാല്‍ മതി. ഞാന്‍ ഉടന്‍ എത്തിക്കൊള്ളാം.'  വളരെ ധൈര്യത്തില്‍ ഇത്രയും പറഞ്ഞെങ്കിലും സന്തോഷിന്റെ കൈകാലുകള്‍ വിറയ്ക്കാന്‍ തുടങ്ങി. അയാള്‍ തന്റെ സുഹൃത്തുക്കളായ ശശിയെയും ശൈലേന്ദ്രനേയും വിളിച്ചു. രാത്രിയിലെ അവസാന യാമങ്ങളിലെ സുഖനിദ്ര ഞെട്ടി അവര്‍ ഉണര്‍ന്നു.</p>\n<br>\n<p>' നമ്മുടെ രഘുരാമന് നല്ല സുഖമില്ല, ഇപ്പോള്‍ ക്യുആര്‍എസിലെത്തും. ഒന്നു വരുമോ ? ', സന്തോഷിന്റെ ചോദ്യത്തിന് ദാ-വന്നു കഴിഞ്ഞു എന്നായിരുന്നു രണ്ടുപേരുടെയും മറുപടി</p>\n<br>\n<p> അവരിറങ്ങുമ്പോഴേക്കും സന്തോഷ് കാര്‍ സ്റ്റാര്‍ട്ടു ചെയ്തിരുന്നു. ചുറ്റിലുമുള്ള ഫ്‌ളാറ്റുകള്‍ ചിറകുവിടര്‍ത്തിയ കഴുകന്മാരെ പോലെ തോന്നിച്ചു. കടുത്ത നിശബ്ദതയില്‍ കാറിന്റെ മൂളല്‍ മാത്രം. സന്തോഷ് ആകെ അസ്വസ്ഥനായിരുന്നു. എങ്കിലും ആത്മസംയമനം പാലിച്ച് കാറെടുത്തു. നഗരം പൂര്‍ണ്ണമായും ഉറങ്ങുകയാണ്. വിജനമായ റോഡിലൂടെ ഗട്ടറുകള്‍ വകഞ്ഞ് വണ്ടിയോടി. ഭൂമി ഉരുണ്ടതാണെങ്കിലും റോഡുകള്‍ പരന്നാണല്ലൊ കിടക്കുന്നത്. ഏതെല്ലാം ദിക്കിലേക്ക് വളഞ്ഞും തിരിഞ്ഞുമാണ് യാത്ര. ജീവിത യാത്ര പോലെ. ആദ്യം കിഴക്കോട്ട്,പിന്നെ തെക്കോട്ട്, വീണ്ടും കിഴക്കോട്ട്.തിരികെ വരുമ്പോള്‍ ഈ രീതി മാറുന്നു.</p>\n<br>\n<p>അവര്‍ ക്യുആര്‍എസില്‍ എത്തുമ്പോള്‍ രഘുരാമന്റെ അഡ്മിഷന്‍ കഴിഞ്ഞിരുന്നു. വേദന സംഹാരി സിറിഞ്ചിലൂടെ ഞരമ്പുകളിലേക്ക് അഴ്ന്നിറങ്ങിയതിനാല്‍ ആശ്വാസമാര്‍ന്ന മുഖമായിരുന്നു അവര്‍ കണ്ടത്. കാഷ്വാലിറ്റിയിലെ കട്ടിലില്‍ തടിയും നീളവുമുള്ള ശരീരം നിറഞ്ഞു കിടന്നു. അവന്‍ ചിരിക്കാന്‍ ശ്രമിച്ചു, കഴിയുന്നില്ല. അത്ര ഭയങ്കരമായിരുന്നു കടന്നുപോയ മണിക്കൂറുകള്‍. മജീദും ആംബുലന്‍സിന്റെ ഡ്രൈവറും പുറത്തു നില്‍പ്പുണ്ടായിരുന്നു. അവരോട് നന്ദി പറഞ്ഞ ശേഷം നീരദയേയും ലക്ഷ്മിയേയും ആശ്വസിപ്പിക്കാനും സന്തോഷ് ശ്രമിച്ചു. ഭാഷയുടെ ഗരിമ പ്രയോഗിക്കാന്‍ അവനറിയില്ല. ആത്മാര്‍ത്ഥമായി കാര്യങ്ങള്‍ ചെയ്യാനെ പഠിച്ചിട്ടുള്ളു.  പേടിക്കണ്ട,സുകുമാരന്‍ ഡോക്ടര്‍ ഇവിടുണ്ടല്ലൊ, ഇനി എന്തിന് ഭയക്കണം എന്നോ മറ്റോ  പറഞ്ഞ് അവന്‍ പുറത്തേക്കു വന്നു. രാഹുലിനെ ശൈലേന്ദ്രന്‍ എടുത്ത് വട്ടം കറക്കി രസിപ്പിച്ചു. അവന് സ്ഥലജലവിഭ്രാന്തി വന്ന മട്ടായിരുന്നു. കരച്ചിലുകളുടെ അകമ്പടിയില്‍ ഞെട്ടിയുണര്‍ന്ന അവന്‍ ആദ്യം കാറില്‍ ഒരിടത്തെത്തി. പിന്നെ ആംബുലന്‍സിലായി യാത്ര. ഒടുവില്‍ വലിയൊരു കെട്ടിട സമുച്ചയത്തില്‍. അവിടെ മാമന്മാര്‍ വന്നിരിക്കുന്നു. എന്താ കാര്യം . ഒരു പിടിയും കിട്ടുന്നില്ല. അച്ഛന്‍ എഴുന്നേറ്റു വരുന്നുമില്ല. ( തുടരും )\n</p>\n<br>\n<p>(കവര്‍ ചിത്രം- പത്മാവതി )</p>\n<br>",
      "image": "/image/nisagandhi5.jpg"
    },
    {
      "id": 1006,
      "title": "Nisagandhi - Part - 6 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -6</h2>\n<p> ' തിരികെ പോകും മുന്‍പ് ഒരു ചായ കുടിക്കണം', മജീദ് പറഞ്ഞു.</p>\n<br>\n<p>' അതിനെന്താ, ജംഗഷനില്‍ കടയുണ്ട്, നമുക്ക് പോകാം. സന്തോഷ് ഇവിടെ നില്‍ക്ക്.ഞങ്ങള്‍ പോയിട്ട് വരാം. കാറിന്റെ താക്കോലിങ്ങു തരൂ', ശശി താക്കോല്‍ വാങ്ങി വണ്ടിയെടുത്തു.</p>\n<br>\n<p>ചെറിയ ചാറ്റല്‍ മഴയുണ്ടായിരുന്നു. മോനും വാ എന്നു പറഞ്ഞ് രാഹുലിനെയും വിളിച്ചു. ജംഗ്ഷനില്‍ എത്തുമ്പോഴേക്കും മഴ ശക്തമായി. കടയ്ക്കു മുന്നില്‍ വണ്ടി നിര്‍ത്തി ഇറങ്ങി. കട്ടന്‍ ചായയ്ക്ക് ഓര്‍ഡര്‍ നല്‍കി. രാത്രിയുടെ അവസാന യാമങ്ങളിലും തുറന്നിരുന്ന് സേവനം നടത്തുന്നവര്‍. തിളച്ച ചായ കിട്ടി. ' മഴയായാലെന്താ, കാറ്റായാലെന്താ കണ്ടില്ലെ കിടക്കുന്നത് ', ചായ കൊണ്ടുവന്നയാള്‍ ആരോടെന്നില്ലാതെ പറഞ്ഞു.</p>\n<br>\n<p>' എന്ത് ചേട്ടാ', ശൈലേന്ദ്രന്‍ ചോദിച്ചു.</p>\n<br>\n<p>' ഒരുത്തന്‍ അടിച്ചു ഫിറ്റായി കടയ്ക്കുമുന്നില്‍ കിടക്കുകയാ, ഈ കിടപ്പില്‍ ചത്തുപോയാല്‍ ആര് ഉത്തരവാദിത്തം പറയും', അയാള്‍ പറഞ്ഞു.\n</p>\n<br>\n<p>കാപ്പി കുടിച്ചുകൊണ്ടിരുന്ന മറ്റൊരാള്‍ മറുപടിയായി ഇങ്ങിനെ പറഞ്ഞു, ' ഇതൊന്നും ചാവില്ല ദാസാ, അടിച്ചുകൊന്നാലും  ജീവിച്ചു വരുന്ന പാമ്പുണ്ടെന്നു പറയില്ലെ, അതുപോലാ. നേരാംവണ്ണം നടക്കുന്ന എത്രയെണ്ണമാ നിന്ന നില്‍പ്പില്‍ ചാവുന്നേ, ഇതൊക്കെ കിടക്കും, ഇങ്ങിനെ കിടക്കും. അത് ദൈവംതമ്പുരാന്റെ ഒരു ഭ്രാന്താ. ആര്‍ക്കും ഒരു പ്രയോജനവുമില്ലാത്തതിനെ ഒക്കെ ഭൂമിയുടെ മുകളിലിങ്ങിനെയിട്ട് ഉരുട്ടി രസിക്കും. എന്നാല്‍ നന്നായി വല്ലതും ചെയ്തുവരുന്നോനെ ചുമ്മാ അങ്ങ് വിളിക്കുകയും ചെയ്യും '.\n</p>\n<br>\n<p> ശശിയും ശൈലേന്ദ്രനും അപ്പോഴാണ് ഒരാള്‍ മഴവെള്ളത്തില്‍ കിടക്കുന്നത് കണ്ടത്. തളം കെട്ടി നില്‍ക്കുന്ന വെള്ളത്തില്‍ നിന്നും അയാളെ അവര്‍ കുറച്ചു മാറ്റി കിടത്തി. അയാള്‍ അപ്പോള്‍ കലമ്പാന്‍ തുടങ്ങി. ' കുളിക്കാന്‍ സമ്മതിക്കത്തില്യോടി- അടിച്ചു നിന്നെ ഞാന്‍ - ' , അയാള്‍ കൈകാലുകള്‍ ഉയര്‍ത്താന്‍ ശ്രമിച്ചു. ബോധമില്ലാത്ത നിമിഷങ്ങളില്‍ പോലും ഭാര്യയെ ഉപദ്രവിക്കുന്നതിനെ കുറിച്ചാണ് ചിന്ത. മദ്യപാനിയായാലും രോഗിയായാലും പുരുഷന്റെ സമീപനം ഒന്നുതന്നെ.</p>\n<br>\n<p>കഴിഞ്ഞ ദിവസം പാലിയേറ്റീവ് കെയറില്‍ സേവനം ചെയ്യുന്ന ഡോക്ടര്‍ ട്രീസ പറഞ്ഞത് ശശി ഓര്‍ത്തു. കാന്‍സര്‍ ബാധിച്ച സ്ത്രീകളെ ഉപേക്ഷിച്ചു പോകുന്ന പുരുഷന്മാരാണ് നാട്ടില്‍ അധികവും. എന്നാല്‍ സ്ത്രീകള്‍ ഇത്തരത്തില്‍ ഉപേക്ഷിച്ചു പോകുന്നത് വളരെ അപൂര്‍വ്വമാണ്. എന്നുമാത്രമല്ല ,തൊട്ടതിനും പിടിച്ചതിനുമൊക്കെ കുറ്റം പറയുകയും തക്കം കിട്ടിയാല്‍ ഉപദ്രവിക്കുകയും ചെയ്യുന്നവരാണ് രോഗികളായ  പുരുഷന്മാര്‍. തുടര്‍ന്ന് ട്രീസ ഒരനുഭവം പറഞ്ഞു. കടുത്ത നിലയില്‍ കാന്‍സര്‍ ബാധിച്ച ശ്രീധരന്‍ എന്ന മനുഷ്യനെ കുറിച്ചാണ് പറഞ്ഞത്. അയാളുടെ അടുത്തെങ്ങും ആര്‍ക്കും നില്‍ക്കാന്‍ കഴിയാത്തവിധം വായ പഴുത്തു കഴിഞ്ഞു. ഭാര്യ അതൊക്കെ സഹിച്ച് ഒപ്പമിരുന്ന് ശുശ്രൂഷിക്കുകയാണ്. അവര്‍ കഴിവതും ഇയാളുടെ പിറകിലേ നില്‍ക്കൂ. മുന്നില്‍ കണ്ടാലുടന്‍ ചീത്തവിളിക്കും. എന്തിനാണെന്നു ചോദിച്ചാല്‍ ഇവളാണ് എനിക്കീ രോഗം വരാന്‍ കാരണം എന്നു പറയും. ചുമ്മാ ദേഷ്യപ്പെടാന്‍ ഓരോ കാരണങ്ങള്‍.</p>\n<br>\n<p>ചായ കുടി കഴിഞ്ഞ് അവര്‍ തിരികെ ആസ്പത്രിയിലെത്തിയ ശേഷം രാഹുലിനെ  സന്തോഷിന്റെ വീട്ടിലാക്കാന്‍ തീരുമാനിച്ചു. പ്രഭാതമാകാന്‍ ഇനിയും സമയം ബാക്കി. സന്തോഷും കൂട്ടുകാരും കോളനിയിലേക്കും മജീദ് ആംബുലന്‍സില്‍  തിരികെയും യാത്രയായി. ആംബുലന്‍സിന്റെ വാടകയും സന്തോഷ് മജീദിനെ ഏല്‍പ്പിച്ചിരുന്നു. പണയം വച്ച മാല എടുത്ത് വീട്ടിലേല്‍പ്പിക്കാനും നിര്‍ദ്ദേശിച്ചു. നീരദയും ലക്ഷ്മിയും കാവലാളുകളായി രഘുരാമന്റെ കട്ടിലിനരുകിലിരുന്നു.\n</p>\n<br>\n<p>മജീദ് ആസ്പത്രിയിലെത്തിയപ്പോള്‍ റിസപ്ഷനിലെ പെണ്‍കുട്ടി പറഞ്ഞു, 'രഘുരാമനെ അന്വേഷിച്ച് അമ്മ വന്നിരുന്നു. മെഡിക്കല്‍ കോളേജിലേക്ക് കൊണ്ടുപോയി എന്നു ഞാന്‍ പറഞ്ഞപ്പോള്‍ ഒന്നും പറയാതെ ഇറങ്ങി നടന്നുപോയി. എവിടേയ്ക്കാണോ എന്തോ ? '  \n</p>\n<br>\n<p>മജീദിന്റെ ഉള്ള് പിടച്ചു. ഈ അമ്മ എന്ത് ഭാവിച്ചാ ? ഏതാണ്ട് അഞ്ചു കിലോമീറ്റര്‍ നടന്നാണ് ഈ രാത്രിയില്‍ ഇവിടെ എത്തിയിരിക്കുന്നത്. വാത്സല്യത്തിന്റെ നിറകുടം. അതിനപ്പുറം ചിലതുണ്ടെങ്കിലും. ആധിയില്‍ നിന്നുണര്‍ന്ന വിഹ്വലത. പണമടച്ച് സ്വര്‍ണ്ണമാല തിരികെ വാങ്ങിയശേഷം വണ്ടിയെടുത്ത് മജീദ് നേരെ ബസ്സ്റ്റാന്‍ഡിലേക്ക് പോയി. ഇരുട്ടില്‍ പാര്‍ക്കു ചെയ്തിരിക്കുന്ന വാഹനങ്ങള്‍ മാത്രമുള്ള സ്റ്റാന്‍ഡില്‍ ,അരണ്ട വെളിച്ചത്തിനു കീഴില്‍ ഠൗണിലേക്കുള്ള ആദ്യ വണ്ടി കാത്തിരിക്കുകയാണ് ആ അമ്മ. മകനെകുറിച്ചുള്ള തീവ്രചിന്തയില്‍ കത്തുന്ന മനസുമായി ,സ്‌നേഹത്തിന്റെ ഒരിറ്റു വെളിച്ചം പോലെ -- ( തുടരും)\n</p>\n<br>\n<p>( കവര്‍ ചിത്രം- പത്മാവതി ) </p>\n<br>",
      "image": "/image/nisagandhi6.jpg"
    },
    {
      "id": 1007,
      "title": "Nisagandhi- Part- 7 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -7</h2>\n<p>അമ്മയുടെ അസുഖത്തെക്കുറിച്ച് രഘു എപ്പോഴും പറയാറുള്ളതാണ്. അച്ഛന്‍ പട്ടാളത്തിലായിരുന്ന കാലത്ത് അവര്‍ കുടുംബസമേതം കുറച്ചുകാലം ലൂധിയാനയിലായിരുന്നു. ദേവകി അന്ന് ഗര്‍ഭിണിയും. ഒരു ദിവസം കമ്പോളത്തില്‍ പോയിവരികെ അവര്‍ ബസ്സില്‍ നിന്നും മുന്നോട്ടുവീണു. വയര്‍ തട്ടിയാണ് തറയില്‍ വീണത്. അതോടെ ബോധവും പോയി. ആരൊക്കെയോ ചേര്‍ന്ന് അശുപത്രിയിലാക്കി. ബോധം വീണ്ടുകിട്ടിയെങ്കിലും കുട്ടിയെ രക്ഷിക്കാന്‍ കഴിഞ്ഞില്ല. അതോടെ വിഷാദം ബാധിച്ചു. മിണ്ടാട്ടമില്ല. ഒറ്റയിരുപ്പാണ്. വീട്ടുജോലികളും ചെയ്യില്ല,കുട്ടികളേയും നോക്കില്ല. ദിവാകരന്‍ ഡോക്ടറെ കണ്ട് വിവരം പറഞ്ഞു. മന:ശാസ്ത്ര ചികിത്സ വേണമെന്നും നാട്ടിലേക്ക് പോകുന്നതാകും ഉത്തമമെന്നും ഡോക്ടര്‍ നിര്‍ദ്ദേശിച്ചു. അതോടെ ദിവാകരന്‍ വോളന്ററി റിട്ടയര്‍മെന്റ് വാങ്ങി, നാട്ടിലെത്തി ചികിത്സ തുടങ്ങി. നില കുറെ മെച്ചപ്പെട്ടെങ്കിലും നിത്യവും ഗുളിക കഴിക്കണം, ഇല്ലെങ്കില്‍ മട്ടുമാറും. ചിലപ്പോള്‍ ദേഷ്യം, മറ്റുചിലപ്പോള്‍ മൗനം.</p>\n<br>\n<p> ലക്ഷ്മിക്കും ഇതേ ദുരന്തം അനുഭവിക്കേണ്ടി വന്നു. മകള്‍ ഗര്‍ഭിണിയാണെന്നറിഞ്ഞപ്പോള്‍ അമ്മയ്ക്ക് സന്തോഷാധിക്യമായിരുന്നു. മകളുടെ ഓരോ ചലനങ്ങള്‍ക്കൊപ്പവും അമ്മയുണ്ടായിരുന്നു. എന്നിട്ടും മൂന്നാംമാസം അലസിപ്പോയി. അതും വളരാന്‍ തുടങ്ങിയ ഇരട്ടക്കുട്ടികള്‍. അമ്മയെ വീണ്ടും നിരാശയിലേക്ക് കൊണ്ടുപോയ സംഭവമായി അത്.</p>\n<br>\n<p>പട്ടാളത്തില്‍ നിന്നും വിരമിച്ചെത്തിയ അച്ഛന് ഗതാഗതവകുപ്പില്‍ ഡ്രൈവറായി ജോലി കിട്ടി. നിത്യവും ജോലിക്ക് പോവുകയും വൈകുന്നേരം കൂട്ടുകാര്‍ക്കൊപ്പം മദ്യാഘോഷം നടത്തി തിരികെ വരുകയും ചെയ്യുന്ന ദിവാകരന് കുടുംബത്തിലെ വിവരങ്ങള്‍ അധികമൊന്നും അന്വേഷിക്കണമെന്നു തോന്നിയിരുന്നില്ല. ദേവകി മൗനകുംഭത്തിലായിരുന്നല്ലൊ. വീട്ടില്‍ ഉറങ്ങാനല്ലാതെ സമയം ചിലവിടുന്ന ശീലം ദിവാകരനില്ലായിരുന്നു. നാട്ടുകാര്‍ക്ക് വലിയ സഹായിയായിരുന്നു അദ്ദേഹം. അവര്‍ക്ക് അപേക്ഷകളും പരാതികളും എഴുതി നല്‍കിയിരുന്നത് ദിവാകരനായിരുന്നു. അതുകൊണ്ടുതന്നെ നാട്ടുകാര്‍ക്ക് ദിവാകരനെപറ്റി പറയുമ്പോള്‍ നൂറു നാവായിരുന്നു.</p>\n<br>\n<p>' ദിവാകരന്‍ നല്ലവനാ, പരസഹായിയാ', പ്രായമായവര്‍ പറയും</p>\n<br>\n<p>' മിലിട്ടറി ക്വാട്ടായില്‍ കിട്ടുന്ന നല്ല മദ്യം തികഞ്ഞ മനസോടെയല്ലെ ദിവാകരേട്ടന്‍ നമുക്ക് നല്‍കുന്നത്. എത്രപേര്‍ക്കുണ്ടാകും ഈ വിശാലത', ചെറുപ്പക്കാര്‍ മനസു തുറക്കും.\n</p>\n<br>\n<p>മക്കള്‍ക്ക് അച്ഛനെ വലിയ ഇഷ്ടമായിരുന്നു. ചെറുപ്പകാലത്തും മുതിര്‍ന്ന ശേഷവും കടയില്‍ നിന്നും പലഹാരങ്ങളും ഭക്ഷണപാഴ്‌സലുകളുമായി വരുന്ന അച്ഛന്‍. മോഹന്‍ പറയും, ' രഘു, നീ ആ കാര്യത്തില്‍  ഭാഗ്യവാനാ. എന്റെ അവസ്ഥ വച്ചു നോക്കുമ്പോള്‍, നിന്റെ അച്ഛനെ ഞാന്‍ എന്റച്ഛന്റെ സ്ഥാനത്ത് പ്രതിഷ്ഠിച്ച് സ്വപ്‌നം കണ്ടിട്ടുണ്ട്. എന്റെ പിതാവ് കൊടുപ്പിനാല്‍ കരുണാകരന്‍ വൃത്തികെട്ടവനാ. അച്ഛനെന്ന പദം അങ്ങേര്‍ക്ക് യോജിക്കില്ലെടാ. വീട്ടില്‍ ഭാര്യയും അയാളുടെ ആനന്ദനിമിഷങ്ങള്‍ക്ക് പിഴയായി പിറന്ന മൂന്നു മക്കളുമുണ്ടെന്ന ചിന്ത ഒരിക്കലും അയാള്‍ക്കുണ്ടായിരുന്നില്ല. പരസ്ത്രീ ബന്ധവും മദ്യപാനവും കഴിഞ്ഞ് വീട്ടിലെത്തുമ്പോള്‍ ഞങ്ങള്‍ ഭക്ഷണം കിട്ടാതെ തളര്‍ന്നുറക്കമായിരിക്കും. അയാള്‍ ഏതെങ്കിലും ഹോട്ടലില്‍ നിന്നും നന്നായി കഴിച്ചിട്ടുണ്ടാകും. അമ്മ പ്രതീക്ഷകളൊന്നുമില്ലാതെ തന്നെ കാത്തിരിക്കും. താലികെട്ടിയ നാള്‍ മുതല്‍ തുടങ്ങിയ ശീലമാകാം ഈ കാത്തിരിപ്പ് . കഴുവേറി മക്കള്‍ ഉറങ്ങിയോ , എടാ മണത്തുനോക്കെടാ, വറുത്തരച്ച കോഴീന്റെ മണമുണ്ടാകും , അരിപത്തിരീം കൂട്ട്യാ കഴിച്ചെ, എന്താ രുചി -എന്നു പറഞ്ഞ് അയാള്‍ ഞങ്ങളുടെ മൂക്കിലേക്ക് കൈ ചേര്‍ത്തു പിടിക്കും. ആ മണം ഞാന്‍ ഒരിക്കലും മറക്കില്ലെടാ, എന്നും എനിക്കാ ഓര്‍മ്മ വരും. എന്തു കഴിക്കാനിരുന്നാലും ആദ്യം ഓര്‍മ്മ വരുക അയാളുടെ കൈയ്യുടെ മണാ- '\n</p>\n<br>\n<p>' പോട്ടെടാ മോഹനാ. അത് അദ്ദേഹത്തിന്റെ ജന്മക്കുറ്റം എന്നേ ഞാന്‍ പറയൂ. നമ്മള്‍ അതൊക്കെ മറക്കുക, എന്നിട്ട് അദ്ദേഹത്തെയും സ്‌നേഹിക്കാന്‍ പഠിക്കുക', രഘു പറഞ്ഞു.</p>\n<br>\n<p>' സ്‌നേഹിക്കാനോ, ഈ ജന്മം കഴിയില്ലെടാ. ഞാനെന്നും സ്വപ്‌നം കാണുന്നത് ആയാള്‍ പുഴുത്ത് ,ശവമാകുന്നതും കാത്ത് കട്ടിലില്‍ കിടക്കുന്നതാ. അന്ന് ഞാന്‍ വറുത്തരച്ച കോഴിയും പത്തിരിയും കഴിച്ചിട്ട് കഴുകാത്ത കൈ കൊണ്ടുപോയി അയാളെ മണപ്പിക്കും, മോഹിപ്പിക്കും, കൊതിപ്പിക്കും', അതു പറയുമ്പോള്‍ മോഹനന്റെ കണ്ണുകളില്‍ പകയുടെ തീഷ്ണമായ ജ്വാലകള്‍ രഘു കണ്ടു. അവ പെട്ടെന്നൊന്നും തവിയുന്നതല്ലെന്ന് അവനറിഞ്ഞു. (തുടരും )  \n</p>\n<br>\n<p>( കവര്‍ ചിത്രം-- പത്മാവതി) </p>\n<br>",
      "image": "/image/nisagandhi7.jpg"
    },
    {
      "id": 1008,
      "title": "Nisagandhi - Part- 8 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -8</h2>\n<p>മോഹനനെ പരിചയപ്പെട്ടത് യാദൃശ്ചികമായാണെന്ന് രഘു ഓര്‍ക്കാറുണ്ട്. തന്റെ കൂടെ പഠിച്ച ദേവസ്യയാണ് അവനെ പരിചയപ്പെടുത്തിയത്. ' എടാ ഇത് മോഹന്‍.ഇവന്‍ പല കലാപരിപാടികള്‍ക്ക് ശേഷം ഒരു ആര്‍ട്ട് ഗാലറി തുടങ്ങിയിരിക്കയാണ്. നീയും കുറച്ചു ചിത്രങ്ങള്‍ ഇവന് നല്‍കണം. നല്ല ലൊക്കേഷനിലാണ് ഗാലറി. കുറേ കോണ്‍ടാക്ട്‌സും വികസിച്ചു വരുന്നുണ്ട്', ഇതായിരുന്നു തുടക്കം. മോഹന്‍ വളരെ പെട്ടെന്ന് ആളുകളുമായി അടുക്കുന്ന സ്വഭാവക്കാരനാണ്. രഘുവുമായി അടുത്ത ചങ്ങാത്തം കൂടാന്‍ അധികകാലം വേണ്ടിവന്നില്ല. അങ്ങിനെയാണ് ഒരിക്കല്‍ അവന്റെ നാട്ടിന്‍പുറത്തുള്ള വീട്ടില്‍ പോവുന്നത്. അവിടത്തെ കാഴ്ച രഘുവിനെ ശരിക്കും ആനന്ദിപ്പിച്ചു.</p>\n<br>\n<p>വീട്ടുമുറ്റത്ത് ആറ് കാരണവന്മാര്‍ ഇരുന്നു സൊറ പറയുന്നു, മുറുക്കി തുപ്പുന്നു. ഉച്ചത്തില്‍ ചിരിക്കുന്നു. ഏതോ പോയകാലം സ്വപ്‌നത്തില്‍ പുനര്‍ജനിച്ചപോലെ. ഇന്ന് ഇത്തരം കാഴ്ചകള്‍ അപൂര്‍വ്വതകളാണല്ലൊ. അണുകുടുംബങ്ങളുടെ വരണ്ട കൂടുകളില്‍ ചേക്കേറാനുള്ള വ്യഗ്രതയില്‍ കൂട്ടായ്മകളുടെ ഊര്‍വ്വരത മറക്കുന്ന മനുഷ്യകാലമാണിപ്പോള്‍.</p>\n<br>\n<p>കൂട്ടത്തില്‍ സുമുഖനായ,പുഞ്ചിരിക്കുന്ന മനുഷ്യനെ അവന്‍ പരിചയപ്പെടുത്തി. ഇത് അച്ഛന്‍. റവന്യൂ സര്‍വ്വീസിലായിരുന്നു. പെന്‍ഷനായിട്ട് അഞ്ചുവര്‍ഷമായി. ഇവരെല്ലാം അച്ഛന്റെ സുഹൃത്തുക്കളാണ്. എല്ലാവരേയും പരിചയപ്പെട്ടു. പിന്നെ വീട്ടിലേക്ക് കയറി. അവിടെ സ്‌നേഹനിധിയായൊരമ്മ, അവന്റെ ഭാര്യ,കുട്ടികള്‍. കുറേ നേരം സംസാരിച്ചിരുന്നു. ഭക്ഷണവും കഴിച്ചാണ് അവിടെനിന്നും ഇറങ്ങിയത്. ആ അനുഭവം രഘു പലരുമായും പങ്കിട്ടിരുന്നു. എന്നാല്‍ ഒരു ദിവസം മോഹന്‍ വളരെ വിഷമത്തോടെ രഘുവിനെ വിളിച്ചു. ' നീ ഒന്നു വരണം, കുറേ കാര്യങ്ങള്‍ പറയാനുണ്ട്. അന്ന് ഒരു ക്രുസാന്‍ റമ്മിന് മുന്നിലിരുന്ന് അവന്‍ കഥ പറഞ്ഞു. സിനിമക്കഥ പോലെ ഒന്ന്.\n</p>\n<br>\n<p> ' എടാ,ഞാനയാളെ പുറത്താക്കി'</p>\n<br>\n<p>' ആരെ ?', രഘു ചോദിച്ചു.</p>\n<br>\n<p>' എന്റെ തന്ത എന്നു പറയുന്ന ആ മനുഷ്യനെ ', മോഹന്റെ മുഖത്ത് പകയുടെ വിത്തുകള്‍ രഘു കണ്ടു.</p>\n<br>\n<p>' നീ എന്താ ഈ പറയുന്നേ? ', രഘു സംശയത്തോടെ ചേദിച്ചു</p>\n<br>\n<p>' അതുതന്നെ. ജീവിതത്തിന്റെ മുഖംമൂടിയില്ലാത്ത സത്യം. നീ നേരത്തെ കണ്ടതെല്ലാം മാസ്‌ക്കുകളായിരുന്നു. ഇത് മുഖംമൂടിയില്ലാത്ത, പച്ചയായ യാഥാര്‍ത്ഥ്യം. നിനക്കറിയോ, അയാള്‍ സ്വാര്‍ത്ഥതയുടെ ഒരാള്‍രൂപമാണ്. അമ്മയെ വിവാഹം കഴിക്കുമ്പോള്‍ തന്നെ നല്ല മദ്യപാനിയും വ്യഭിചാരിയുമായിരുന്നു അയാള്‍. ദൂരെ ദേശങ്ങളില്‍ പണിയെടുത്ത് ആഴ്ചയിലൊരിക്കല്‍ വീട്ടില്‍ വരുന്നയാള്‍. ഒരു ഭോഗതാത്പ്പര്യത്തിനപ്പുറമൊന്നും ആ യാത്രയിലുമുണ്ടാവില്ല. അങ്ങിനെ ഞാന്‍ പിറന്നു. തുടര്‍ന്ന് അനുജത്തിയും അനുജനും. അനുജനെ പ്രസവിക്കുന്ന കാലത്ത് കൂട്ടിനുവന്നു നിന്നത് അമ്മയുടെ ചേച്ചിയായിരുന്നു. അവിവാഹിതയായ അവരെ ഗര്‍ഭിണിയാക്കാനും അയാള്‍ മറന്നില്ല. അവര്‍ പ്രസവിച്ച ഒരു മകനും ഞാനറിയെ അയാളുടെ ബീജത്തില്‍ നിന്നും ജന്മം കൊണ്ടിട്ടുണ്ട്. ഇനിയും ഉണ്ടാകാം. ', അവന്‍ ഒന്നു നിര്‍ത്തി ഒരു പെഗ്ഗുകൂടി കഴിച്ചു\n</p>\n<br>\n<p>' രഘു, ഞാന്‍ ചിരിച്ചു കളിച്ചു നടക്കുന്നുണ്ടെങ്കിലും ഒരുപാടനുഭവിച്ചതിന്റെ മാനസിക വൈകല്യങ്ങള്‍ എനിക്കുണ്ടെന്ന് ഞാന്‍ മനസിലാക്കുന്നു. ദാരിദ്ര്യത്തിന്റെയും അവഗണനയുടെയും ബാല്യം. എല്ലാ സുഖസൗകര്യങ്ങളും അനുഭവിക്കാന്‍ സാഹചര്യമുള്ള ഒരുവനായിട്ടും കീറിയ വസ്ത്രത്തില്‍ ഒതുങ്ങി, മുഷിഞ്ഞ പുസ്തകങ്ങളില്‍ കണ്ണോടിച്ച്, ഏതെങ്കിലും പാതിരാത്രിയില്‍ വന്ന് വെറുപ്പുളവാക്കുന്ന വര്‍ത്തമാനം പറഞ്ഞ് പ്രകോപിപ്പിക്കുന്ന അച്ഛന്റെ മുഖം കാണല്ലെ എന്നു പ്രാര്‍ത്ഥിച്ച് കഴിഞ്ഞ കാലം. അധ്യാപകരുടെയും സുഹൃത്തുക്കളുടെയും സ്‌നേഹം ഒരുപാട് കിട്ടി. ഇന്നും എനിക്കതേയുള്ളു ബാക്കി. ബന്ധുക്കളുടെ സഹായം കിട്ടിയ ഓര്‍മ്മകളെനിക്കില്ല രഘു. അച്ഛന്റെ തോന്ന്യാസം അടുത്ത തലമുറയിലേക്ക് പകര്‍ന്നാടിയതിന്റെ ബിംബമായി എന്റെ അനുജന്‍.\n</p>\n<br>\n<p>അവന്‍ ചെറുപ്പകാലത്തെ ക്രിമിനല്‍ സ്വഭാവം കാട്ടിത്തുടങ്ങിയിരുന്നു. കൂട്ടുകാരും അയല്‍ക്കാരുമായി വഴക്കും ലഹളയും സ്ഥിരമായി. അനുസരണ ഒട്ടുമില്ലാതായി. മദ്യവും മയക്കുമരുന്നും തുടങ്ങി. സഹിക്കാവുന്നതിലും അപ്പുറമായിരുന്നു പ്രശ്‌നങ്ങള്‍. ഇതാണ് അച്ഛനെന്ന നിലയില്‍ അയാള്‍ക്ക് കിട്ടിയ പ്രതിക്രിയ. അത് അയാളിലെ കുറ്റവാളിയെ ഒതുക്കി. ഒരു ദിവസം അവനെ ഉപദേശിക്കാന്‍ ചെന്ന അച്ഛന് തല്ലുകിട്ടി. അവന്റെ ചവിട്ടുകൊണ്ട് അങ്ങേരുടെ കാലൊടിഞ്ഞു. ആ കിടപ്പിലാണ് ഭാര്യയുടെ സ്‌നേഹവും കൂട്ടും അനിവാര്യമാണെന്ന് അയാള്‍ മനസിലാക്കിയത്.</p>\n<br>\n<p>രഘു റം വെള്ളം ചേര്‍ത്ത് ഒറ്റ വീശിന് അകത്താക്കി എഴുന്നേറ്റ് മുറിയില്‍ ഒന്നു നടന്ന ശേഷം തിരികെ വന്നിരുന്നു. ' ഇപ്പോള്‍ എന്താ ഉണ്ടായേ മോഹനാ?', രഘു ചോദിച്ചു.</p>\n<br>\n<p>' പറയാമെടാ, ഞാന്‍ കഥയല്ലെ പറയുന്നത്. നീ അവാസന പേജിലേക്ക് വരാതെ . എനിക്ക് കുറച്ചുകൂടി പറയാനുണ്ട് രഘു', ഒഴിഞ്ഞ ഗ്ലാസിലേക്ക് മോഹന്‍ വീണ്ടും മദ്യം ഒഴിച്ചു.  (തുടരും--)\n</p>\n<br>\n<p>( കവര്‍ ചിത്രം- പത്മാവതി) </p>\n<br>",
      "image": "/image/nisagandhi8.jpg"
    },
    {
      "id": 1009,
      "title": "Nisagandhi - Part - 9",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -9</h2>\n<p>രഘു അവന്റെ മുഖത്തേക്ക് നോക്കി. ഇരച്ചു കയറിയ ചോരയുടെ തീഷ്ണതയുണ്ട് ആ കണ്ണുകളില്‍. ചുണ്ടില്‍ പകയാര്‍ന്ന വിറയലും.\n</p>\n<br>\n<p>' നാട്ടിലെ ഭൂമി വിറ്റാണ് പെങ്ങളെ കെട്ടിച്ചയച്ചത്. ആ കാലത്തും അനിയന്‍ പ്രശ്‌നക്കാരനായിരുന്നു. അവനെതിരെ പലവട്ടം പോലീസിന് പരാതി നല്‍കേണ്ടി വന്നു.അവനെ പോലീസുകാര്‍ തല്ലുന്നത് നോക്കി നില്‍ക്കേണ്ടി വന്നിട്ടുണ്ട് എനിക്ക്.നിനക്കറിയോ, പഠിക്കുന്ന കാലത്ത് തന്നെ ജോലിക്ക് പോയി തുടങ്ങിയവനാ ഞാന്‍. അമ്മയെയും സഹോദരങ്ങളെയും പോറ്റാന്‍,എന്റെ വിശപ്പടക്കാന്‍. പഠിക്കണമെന്ന വാശിയുണ്ടായിരുന്നു എനിക്ക്. അങ്ങിനെ പഠനവും ജോലിയുമായി മത്സരിച്ച് ഡിഗ്രി കടന്നുകൂടി. ആ കാലം കാമ്പസുകളില്‍ വിഷാദം സ്ഥായീഭാവമായി കൊണ്ടുനടക്കുന്നവര്‍ക്ക് മാര്‍ക്കറ്റുണ്ടായിരുന്നു. ഇന്ന് മികച്ച മോട്ടോര്‍ ബൈക്കില്‍ വരുന്ന പയ്യന്മാര്‍ക്കുള്ള അതേ സ്റ്റാറ്റസ്. കവിതയും ഡിബേറ്റും പ്രണയുമൊക്കെ വന്നു നിറഞ്ഞ കാലം. നിശബ്ദമായി എന്നെ പ്രണയിച്ചവളാണ് ഇന്ദു. അച്ഛനും അമ്മയുമില്ലാത്ത കുട്ടി. സഹോദരിയാണ് അവളെ വളര്‍ത്തിയത്.</p>\n<br>\n<p>ഒരു കമ്പനിയില്‍ ചെറിയൊരു ജോലി കിട്ടിയ കാലം. അപ്പോഴേക്കും അയാള്‍, എന്റെ അച്ഛന്‍, റിട്ടയര്‍ ചെയ്തിരുന്നു. അയാളുടെ സ്വഭാവത്തിലും മാറ്റം വന്നിരുന്നു. മദ്യപാനം കുറഞ്ഞു. വീട്ടില്‍ അടങ്ങിയൊതുങ്ങി നില്‍ക്കുന്ന ഒരു കുടുംബനാഥന്റെ വേഷം അങ്ങേര്‍ക്കനുയോജ്യമായി. ഇന്ദുവിന്റെ വീട്ടില്‍ വിവാഹത്തിന് കടുത്ത സമ്മര്‍ദ്ദമായി. അവളെ വിവാഹം കഴിക്കാനുള്ള താത്പ്പര്യം ഞാന്‍ വീട്ടില്‍ പറഞ്ഞു. അത്ഭുതകരമായിരുന്നു അയാളുടെ മറുപടി. ' നീ ആരെ കൊണ്ടുവന്നാലും ഞങ്ങള്‍ സ്വീകരിക്കും.</p>\n<br>\n<p>' അത് അവളുടെ ജാതി---', ഞാന്‍ പറയാന്‍ തുടങ്ങിയപ്പോള്‍ അങ്ങേര്‍ തടഞ്ഞു, ' വേണ്ട, സ്ത്രീ-പുരുഷന്‍, അത്രമാത്രം അറിഞ്ഞാല്‍ മതി'\n</p>\n<br>\n<p>വളരെ ചെറിയൊരു ചടങ്ങില്‍ വിവാഹം നടന്നു. രണ്ടുമാസം കഴിയുമ്പോഴേക്കും എനിക്ക് തൊഴില്‍ നഷ്ടമായി. മധുവിധുവിന്റെ ചൂടും ചൂരും മാറും മുന്‍പെയുള്ള ഷോക്ക്. തല ചുറ്റുംപോലെ . ജീവിതം അവസാനിപ്പിക്കേണ്ടിവരുമോ എന്നു തോന്നിയ ആ നിമിഷം സമാധാനത്തിന്റെ വാക്കുകള്‍ വന്നതും അയാളില്‍ നിന്നായിരുന്നു. ' ഞങ്ങള്‍ പട്ടിണി കിടന്നാലും നിങ്ങളെ ഉപേക്ഷിക്കില്ല. മോള് ധൈര്യായിരി എന്നവളെ നോക്കി പറഞ്ഞു. മോനേന്നു വിളിച്ചുള്ള ശീലക്കുറവുകൊണ്ടാകാം അവളെ സംബോധന ചെയ്തത്. ഒരു വര്‍ഷത്തോളം ഈ നില തുടര്‍ന്നു. അയാളുടെ പെന്‍ഷന്‍ തുകകൊണ്ടാണ് കുടുംബം കഴിഞ്ഞത്. ഞാന്‍ ചില്ലറ ജോലികള്‍ ചെയ്ത് കിട്ടുന്നതും വീട്ടില്‍ നല്‍കി. മുറുമുറുപ്പില്ലാതെ കഴിഞ്ഞ കാലം. കുട്ടിക്കാലത്ത് ലഭിക്കാതെ പോയ സ്‌നേഹം തിരിച്ചു കിട്ടിയ പോലെ. ഇന്ദുവിന് സര്‍ക്കാര്‍ കോളേജില്‍ ക്ലാര്‍ക്കായി ജോലി കിട്ടിയത് ഈ കാലത്താണ്. ആശ്വാസത്തിന്റെ ഏഴുനിറ പൂക്കള്‍ വിരിഞ്ഞപോലെ വീട് തിളങ്ങി. ജീവിതം ഉല്ലാസത്തിന്റെ തിരയില്‍ ഉയര്‍ന്നു. അധികം വൈകാതെ എനിക്കും ആര്‍ട്ട് സെന്ററില്‍ ജോലി കിട്ടി. നിനക്ക് ബോറടിക്കുന്നുണ്ടോ രഘൂ', ഇടയ്ക്കവന്‍ ചോദിച്ചു.</p>\n<br>\n<p> ' ഏയ്, ഇല്ലെടാ, ജീവിതകഥ കേള്‍ക്കുന്നതിന്റെ ചൂടനുഭവപ്പെടുന്നുണ്ട്, അത്രമാത്രം', രഘു പറഞ്ഞു</p>\n<br>\n<p>' ഇത് കനല്‍ച്ചൂടാണ് മോനെ. എന്റെ സ്ഥാനത്ത് നീയാണെങ്കില്‍ മറ്റൊരുവിധമാകും റിയാക്ട് ചെയ്യുക. ഇത്രയുമൊക്കെ നന്മ ചെയ്തതോടെ അച്ഛന്റെ കുറ്റങ്ങള്‍ മറന്നുകൂടെ എന്നു ചോദിക്കാം. മറക്കാം, എല്ലാം മറക്കാന്‍ ഞാന്‍ തയ്യാറുമായിരുന്നു. എന്നാല്‍ സാമ്പത്തിക പ്രയാസങ്ങള്‍ മാറിയതോടെ അയാളുടെ സ്വഭാവം മാറി എന്നതാണുണ്ടായത്. മദ്യപാനം പുനരാരംഭിച്ചു.ഒപ്പം അന്യവീടുകളിലെ ഇടപാടുകളും. ഇടയ്‌ക്കൊക്കെ വല്യമ്മയുടെ വീട്ടിലും പോകും, അവിടെ തങ്ങും. അമ്മയ്ക്ക് അതില്‍ എതിര്‍പ്പില്ലായിരുന്നെങ്കിലും എനിക്കതിഷ്ടമായില്ല', മോഹന്‍ പറഞ്ഞു.\n</p>\n<br>\n<p>' മോഹനാ, അതും ഒരേ ചോരയല്ലേടാ ? ', രഘു ചോദിച്ചു</p>\n<br>\n<p>' എന്നൊക്കെ കണ്ടുനില്‍ക്കുന്നോര്‍ക്ക് പറയാം, എനിക്ക് പൊരുത്തപ്പെടാന്‍ കഴിയില്ല. ഞാനതിനെ എതിര്‍ത്തു. അങ്ങിനെ ഒന്നും രണ്ടും പറഞ്ഞ് വര്‍ത്തമാനമായി. ചിലപ്പോള്‍ ഉച്ചത്തിലുള്ള വഴക്കായും അതുമാറി. അയല്‍ക്കാരുടെ ശ്രദ്ധയിലും വന്നു. അമ്മ രണ്ടുപേരേയും സമാധാനിപ്പിക്കാന്‍ ശ്രമിച്ചു. ഇതിനിടെ ഇന്ദുവിനോടുള്ള അയാളുടെ പെരുമാറ്റത്തിലും ചില വ്യത്യാസങ്ങള്‍ കണ്ടുതുടങ്ങി. എന്റെ പിറക്കാതെപോയ മകളാണെന്നൊക്കെ പറഞ്ഞിരുന്നയാളിന്റെ കണ്ണില്‍ കാമത്തിന്റെ തീഷ്ണത കണ്ടുതുടങ്ങി. അവളത് സൂചിപ്പിച്ചപ്പോള്‍ ഞാന്‍ ആദ്യം വേണ്ടത്ര ശ്രദ്ധ കൊടുത്തില്ല. വെറും തോന്നലാകും എന്നേ കരുതിയുള്ളു. എന്നാല്‍ അത് തോന്നലല്ല എന്നു ബോധ്യപ്പെട്ടതോടെ എനിക്ക് നിയന്ത്രിക്കാന്‍ കഴിഞ്ഞില്ല. താന്‍ ഇന്ന് വീട്ടില്‍ നിന്നിറങ്ങണം എന്ന് ഞാന്‍ ഉഗ്രാജ്ഞ കൊടുത്തു. തുണിയും വാരി അയാള്‍ ഇറങ്ങി. എന്നെ അതിശയപ്പെടുത്തിക്കൊണ്ട് അമ്മയും ഒപ്പമിറങ്ങി. ഇങ്ങേര്‍ എവിടെയാണോ അവിടെയുണ്ടാകും ഞാനും എന്നു പറഞ്ഞ് അമ്മ മുന്നിലിറങ്ങി. ഭാരതസ്ത്രീകളുടെ യഥാര്‍ത്ഥ മുഖം ഞാനന്നു കണ്ടു. എനിക്ക് കലി കയറി. നല്ല കാലത്ത് ദു: ഖം മാത്രം നല്‍കിയ മനുഷ്യന്‍. എന്നിട്ടും--- പൊയ്‌ക്കോട്ടെ എന്നു വച്ച് ഞാന്‍ വാതിലടച്ചു. അവര്‍ പോയത് സഹോദരിയുടെ അടുത്തേയ്ക്കായിരുന്നു.', ഗ്ലാസില്‍ നിറച്ചു വച്ചിരുന്ന മദ്യം എടുത്ത് ഒന്നാകെ വായിലേക്ക് കമഴ്ത്തി മോഹന്‍ പറഞ്ഞു, ' പൊയ്‌ക്കോട്ടെടാ, പോയി തുലയട്ടെ എവിടെയെങ്കിലും. ഒരാഗ്രഹമേയുള്ളു, ഞാന്‍ എന്നും പറയാറുള്ള ഒരാഗ്രഹം. അയാള്‍ പുഴുത്ത് കിടക്കുന്നത് കാണണം. ആരോരുമില്ലാതെ, വേദനിച്ച്, കരഞ്ഞുനിലവിളിച്ച് -- '</p>\n<br>\n<p>രഘു ഞെട്ടി. ഉള്ളിലുള്ള ബോധത്തില്‍ അവന്‍ മോഹനനെ കണ്ടു. അവന്‍ പറഞ്ഞ കഥകള്‍ കേട്ടു. ദുഷ്ടനെന്ന് അവന്‍ പറയുന്ന അവന്റെ അച്ഛന്‍ എവിടെ? ശിഷ്ടനായ അച്ഛന്റെ മകനായ ഞാനിന്നെവിടെ? എന്തിനാണ് ഇപ്പോള്‍ ഇതൊക്കെ ഓര്‍ത്തത്, താരതമ്യം ചെയ്തത്. ആര്‍ക്കറിയാം, മനസിന്റെ വ്യാപാരങ്ങള്‍. നന്മതിന്മകള്‍ നിശ്ചയിക്കുന്നതാര്? പച്ചില കഴിക്കുന്ന മാനോ മാനിനെ പിടിക്കുന്ന സിംഹമോ തിന്മ ചെയ്യുന്നത്? രണ്ടിലും ജീവനില്ലെ. രണ്ടുകൂട്ടരുടേയും വേദന ഒരുപോലല്ലെ.( തുടരും --)  \n</p>\n<br>\n<p>(കവര്‍ ചിത്രം -- പത്മാവതി )</p>\n<br>",
      "image": "/image/nisagandhi-9.jpg"
    },
    {
      "id": 1010,
      "title": "Nisagandhi - Part - 10",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -10</h2>\n<p>മജീദ് രഘുവിന്റെ അമ്മയെ വീട്ടിലാക്കി കുടിയിലെത്തുമ്പോള്‍ നേരം വെളുത്തിരുന്നു. ആദ്യവണ്ടിക്ക് അവരെ ആസ്പത്രിയിലെത്തിക്കാം എന്ന കരാറിലാണ് ബസ് സ്റ്റാന്റില്‍ നിന്നും വിളിച്ചു കൊണ്ടുവന്നത്. ലക്ഷ്മിയുടെ ഭര്‍ത്താവ് സുകുമാരനെ വിളിച്ച് വിവരം പറഞ്ഞു. ആയാള്‍ രാവിലെ വന്നുകൊണ്ടുപൊയ്‌ക്കൊള്ളാം എന്നു പറഞ്ഞതിന് ശേഷമാണ് ആ അമ്മ പൊള്ളുന്ന മനസുമായി വീട്ടിലേക്ക് കയറിയത്. സൂര്യനുദിക്കും മുന്നെ കുളിച്ചൊരുങ്ങി സുകുമാരനെയും നോക്കി അമ്മ ഇറായത്തിരുന്നു. കാത്തിരിപ്പിന്റെ അസ്വസ്ഥത അവരെ വേട്ടയാടുന്നുണ്ടായിരുന്നു. അകലേക്ക് നോക്കിയിരിക്കുമ്പോഴും ആ കണ്ണുകളില്‍ മകന്‍ കാഴ്ചയായി തിളങ്ങുന്നു. സുകുമാരന്‍ എത്തിയതും അവര്‍ പടികടന്ന് ഓടിവന്നു വണ്ടിയില്‍ കയറി. ഒന്നും മിണ്ടാതെ വണ്ടിയില്‍തന്നെ ഇരുന്നു. സുകുമാരനും ഒന്നും ചോദിക്കാന്‍ പോയില്ല. ആസ്പത്രിയില്‍ എത്തിയ ഉടന്‍  അവര്‍ മകനെ പോയി കണ്ടു. നിറകണ്ണുകളോടെ ജഗദീശ്വരനെ പ്രാര്‍ത്ഥിച്ച്, അവനു മുന്നില്‍ നിന്നു.</p>\n<br>\n<p>' എനിക്കൊന്നുമില്ലമ്മാ, നിങ്ങള് ആശുപത്രിയിലൊന്നും വന്നു നില്‍ക്കണ്ട, വീട്ടില്‍ പൊയ്‌ക്കോ. നമ്മുടെ കോഴികളെ നന്നായി നോക്കണം.എന്റെ ചെല്ലനേം ചക്കരേനേം', അവര്‍ തലകുലുക്കി കേട്ടു. ചെല്ലന്‍ രഘുവിന്റെ പട്ടിയും ചക്കര പൂച്ചയുമാണ്. രഘു ചിത്രം വരയ്ക്കുമ്പോള്‍ അരികില്‍ വന്നു കാത്തിരിക്കുന്ന സുഹൃത്തുക്കള്‍.</p>\n<br>\n<p>രാവിലെ തന്നെ ഉദരരോഗ വിദഗ്ധന്‍ വന്ന് രഘുവിനെ പരിശോധിച്ചു. എക്ല്‌റേ, സ്‌കാന്‍,രക്തപരിശോധന തുടങ്ങിയവയെല്ലാം നടത്തി. പാന്‍ക്രിയാസിന്റെ അവസ്ഥ അതീവഗുരുതരമാണ്. അദ്ദേഹം സന്തോഷിനെ മുറിയിലേക്ക് വിളിച്ചു. ', സന്തോഷ്, താങ്കള്‍ ശരീരാവയവങ്ങളെ കുറിച്ച് കുറച്ചെങ്കിലും മനസിലാക്കിയിട്ടുണ്ടാകും എന്നു കരുതുന്നു. നമ്മുടെ ദഹനേന്ദ്രിയ വ്യൂഹത്തില്‍ ആമാശയവും ചെറുകുടലും ചേരുന്നിടത്ത് ഒരു വളവുണ്ട്. ഡ്യുവോഡിനം എന്നു പറയും.അവിടെയാണ് പാന്‍ക്രിയാസ് എന്ന അവയവം. ഇത് ദഹനരസങ്ങളുത്പ്പാദിപ്പിക്കും. അതോടൊപ്പം ഇതിനുള്ളിലുള്ള ചില കോശദ്വീപുകള്‍ ഇന്‍സുലിന്‍,ഗ്ലൂക്കഗോണ്‍, സൊമാറ്റോസ്റ്റാറ്റിന്‍ എന്നീ ഹോര്‍മോണുകളും ഉത്പ്പാദിപ്പിക്കും. ദഹനരസത്തിലുള്ള പാന്‍ക്രിയാറ്റിക് എന്‍സൈമുകള്‍ ചെറുകുടലിലെ ഭക്ഷണം ദഹിക്കാനും ദഹിച്ചവ രക്തക്കുഴലിലേക്ക് കടത്തിവിടാനും സഹായിക്കും. ഞാന്‍ ഇത് പറയുന്നത് സന്തോഷ് കാര്യങ്ങള്‍ നന്നായി മനസിലാക്കാന്‍ വേണ്ടിയാണ്.'\n</p>\n<br>\n<p>സന്തോഷ് തലയാട്ടി.</p>\n<br>\n<p>' ഐലറ്റ്‌സ് ഓഫ് ലാംഗര്‍ഹാന്‍സിലെ ആല്‍ഫ കോശങ്ങള്‍ ഗ്ലൂക്കഗോണും ബീറ്റാകോശങ്ങള്‍ ഇന്‍സുലിനും ഗാമ കോശങ്ങള്‍ സൊമാറ്റോസ്റ്റാറ്റിനും ഉണ്ടാക്കുന്നു. ഗ്ലൂക്കാഗോണ്‍ ഗ്ലൂക്കോസിന്റെ അളവ് കൂട്ടാനും ഇന്‍സുലിന്‍ അളവ് കുറയ്ക്കാനും സൊമാറ്റോസ്റ്റാറ്റിന്‍ ആല്‍ഫ-ബീറ്റ കോശങ്ങളെ നിയന്ത്രിക്കാനുമുള്ള ശ്രമമാണ് ശരീരത്തില്‍ നടത്തുന്നത്. ഈ പറഞ്ഞവയെല്ലാം വളരെ പ്രധാനപ്പെട്ട കാര്യങ്ങളുമാണ്. നേരിട്ട് രക്തവുമായി ബന്ധപ്പെട്ടു കിടക്കുന്ന ഭാഗമാണ് ഹോര്‍മോണ്‍ ഉത്പ്പാദിപ്പിക്കുന്നത്', ഇത്രയും പറഞ്ഞ് ഡോക്ടര്‍ ഒരു ചിത്രം കാണിച്ചുകൊണ്ട് വിശദീകരണം തുടര്‍ന്നു. ' നോക്കൂ, ഇതുകണ്ടോ, പാന്‍ക്രിയാസിന്റെ തലഭാഗം ഡ്യുവോഡിനത്തിനോട് ചേര്‍ന്നും ശരീരഭാഗം ആമാശയത്തിന് പിറകിലുമായാണ് കാണുന്നത്. സീ, സന്തോഷ്, ഈ സ്‌കാന്‍ ചിത്രം കണ്ടോ, അപകടം സംഭവിച്ച പാന്‍ക്രിയാസാണ്. ഇതിനുണ്ടാകുന്ന ക്ഷതം അതീവഗുരുതരമായ അവസ്ഥയാണുണ്ടാക്കുക. പാന്‍ക്രിയാറ്റിക് കാന്‍സറാണ് ഏറ്റവും അപകടകരം. '</p>\n<br>\n<p>' ഡോക്ടര്‍, ഇതൊക്കെ എങ്ങിനെയാണ് സംഭവിക്കുക', സന്തോഷ് ചോദിച്ചു.\n</p>\n<br>\n<p>' പല കാരണങ്ങളാലും വരാം. ചിലതൊക്കെ ജന്മനാ സംഭവിക്കുന്നതുമാണ്. മെഷീനുകള്‍ നിര്‍മ്മിക്കുമ്പോള്‍ തകരാറ് സംഭവിക്കുന്നില്ലെ, അതുപോലെ. മോശമായ കാറുകള്‍ കമ്പനികള്‍ തിരികെ വരുത്തി ശരിയാക്കാറുണ്ടല്ലൊ, അതുപോലെ മനുഷ്യനെ ശരിയാക്കി തിരികെ അയയ്ക്കാന്‍ ഒരു ശക്തിക്കും കഴിയില്ലല്ലോ. അക്യൂട്ട് പാന്‍ക്രിയാറ്റിറ്റിസ് വരുന്നതിന് മദ്യപാനവും ഗാള്‍സ്‌റ്റോണുമൊക്കെ കാരണമാകാറുണ്ട്. എന്നാല്‍ അതല്ലാതെയും കാരണങ്ങള്‍ പലതാണ്. ഇന്നലെ രഘുവിനുണ്ടായ അസഹനീയമായ വേദനയില്ലെ, അത് പാന്‍ക്രിയാറ്റിറ്റിസിന്റെ പ്രധാന ലക്ഷണമാണ്. അയാളുടെ പ്രമേഹരോഗവുമൊക്കെ ഇതുമായി ബന്ധപ്പെട്ടതാണ്. അല്ലെങ്കില്‍ ഒരു ചെറുപ്പക്കാരന് പ്രമേഹം ബാധിക്കുക അപൂര്‍വ്വമാണ്. ഇപ്പോല്‍ ഇതുമായി ബന്ധപ്പെട്ട് ഫുള്‍ ബ്ലഡ് കൗണ്ട്, റീനല്‍ ഫംക്ഷന്‍ ടെസ്റ്റ്, ലിവര്‍ ഫംക്ഷന്‍,സീറം കാല്‍സ്യം, സീറം അമിലേസ്,ലിപ്പേയ്‌സ് ,ആര്‍ട്ടീരിയല്‍ ബ്ലഡ് ഗ്യാസ്, ട്രിപ്‌സിന്‍ എന്നിവ നോക്കികഴിഞ്ഞു. സന്തോഷിന് ഞാന്‍ പറയുന്നതെല്ലാം മനസിലായില്ലെങ്കിലും ഇതൊക്കെ അറിഞ്ഞിരിക്കണം, അറിഞ്ഞിരിക്കേണ്ടതുണ്ട്. അതല്ലെങ്കില്‍ ഞാനിതൊക്കെ ആരോടാ പറയുക', സന്തോഷിന് ഇതെല്ലാം ഉള്‍ക്കൊള്ളാന്‍ കഴിയുന്ന മാനസികാവസ്ഥ ആയിരുന്നില്ലെങ്കിലും എല്ലാം ശ്രദ്ധിച്ചു കേട്ടു.</p>\n<br>\n<p>' സെലക്ടീവ് ടെസ്റ്റ്, സിടി സ്‌കാന്‍,കംപ്യൂട്ടര്‍ ടോമോഗ്രാഫി എന്നിവ ചെയ്തിട്ടുണ്ട്. മാഗ്നറ്റിക് റസനന്‍സ് ഇമേജിംഗ് ചെയ്യുന്നുണ്ട്. എംആര്‍ഐ എന്നു കേട്ടിട്ടുണ്ടല്ലൊ. എംആര്‍സിപിയുവും ചെയ്യുന്നുണ്ട്. അതായത് മാഗ്നറ്റിക് റസനന്‍സ് കൊളാന്‍ജിയോ പാന്‍ക്രിയാറ്റോഗ്രാഫി.ഇതൊക്കെയാണ് ഞങ്ങള്‍ക്ക് ചെയ്യാന്‍ കഴിയുക. ബാക്കിയൊക്കെ ദൈവത്തിന്റെ കൈയ്യിലാ സന്തോഷെ. അതീവഗുരുതരം എന്നേ പറയാന്‍ കഴിയൂ', ഡോക്ടര്‍ ശേഖരന്‍ നായര്‍ ഇത്രയും പറഞ്ഞ് സന്തോഷിനെ നോക്കി.</p>\n<br>\n<p>വിങ്ങിപ്പൊട്ടാന്‍ നില്‍ക്കുന്ന ഒരു താമരപോലെ അവന്‍ തുടുത്തിരുന്നു. കണ്ണുകളില്‍ അശ്രുക്കള്‍ നിറഞ്ഞ് കാഴ്ച മങ്ങി. ' ഡോക്ടര്‍, പണം ഒരു വിഷയമല്ല, എനിക്ക് രഘുവിനെ ആരോഗ്യത്തോടെ തിരികെ കിട്ടണം. അതിനുളള എന്തും ചെയ്യണം, എന്തും. അതേ എനിക്കഭ്യര്‍ത്ഥിക്കാനുള്ളു', സന്തോഷ് പറഞ്ഞു.\n</p>\n<br>\n<p> ' വൈദ്യശാസ്ത്രത്തിന്റെ പരിമിതികളാണ് ഞാന്‍ പറഞ്ഞത്. ഞങ്ങളാല്‍ കഴിയുന്നതെന്തും ചെയ്യും, ബാക്കി ദൈവത്തിന്റെ കൈകളിലാണ്. താന്‍ പാതി,ദൈവം പാതി എന്ന വിശ്വാസക്കാരാണ് ഞങ്ങള്‍ ഡോക്ടര്‍മാര്‍. ഏതായാലും രഘുവിനെ ഐസിയുവിലേക്ക് മാറ്റിയിട്ടുണ്ട്. ഇരുപത്തിനാല് മണിക്കൂര്‍ നിരീക്ഷച്ചതിന് ശേഷം ബാക്കി പറയാം. സന്തോഷ് പൊയ്‌ക്കോളൂ.ഈ വിവരം തത്ക്കാലം അമ്മയേയും ആ കുട്ടിയേയും അറിയിക്കണ്ട. വലിയ ഷോക്കുകള്‍ സാവധാനമേ നല്‍കാവൂ. ഒറ്റയടിക്ക് അത് താങ്ങാന്‍ കഴിയില്ല', ഡോക്ടര്‍ പറഞ്ഞു.</p>\n<br>\n<p>സന്തോഷ് പുറത്തിറങ്ങി. ബന്ധുക്കള്‍ ആകാംഷയോടെ അവനെ നോക്കി. ' കുഴപ്പമില്ല, വേദന കുറഞ്ഞിട്ടുണ്ട്. ഐസിയുവില്‍ അഡ്മിറ്റ് ചെയ്തശേഷം നിരീക്ഷിച്ച് ഇരുപത്തിനാല് മണിക്കൂര്‍ കഴിഞ്ഞ് മുറിയിലേക്ക് മാറ്റുന്ന കാര്യം നോക്കാം എന്നാണ് പറഞ്ഞിരിക്കുന്നത്. നീരദേ,മുറി കിട്ടും വരെ നീ വീട്ടിലിരിക്ക്. മുറി കിട്ടിയിട്ട് ഞാന്‍ വന്നു വിളിക്കാം', സന്തോഷ് പറഞ്ഞു.\n' വേണ്ട ഏട്ടാ, ഞാന്‍ ഇവിടിരുന്നു കൊള്ളാം. എനിക്കൊരു ബുദ്ധിമുട്ടുമില്ല', അവള്‍ പറഞ്ഞു. ' എന്താ ഏട്ടാ അസുഖം', അവള്‍ ചോദിച്ചു.\n</p>\n<br>\n<p>' അവന്റെ വയറുവേദന സ്ഥിരമാണല്ലൊ. പാന്‍ക്രിയാസിന്റെ പ്രശ്‌നം തന്നെയാ. ചികിത്സിച്ച് മാറ്റാമെന്നാ ഡോക്ടര്‍ പറയുന്നത്. ', സന്തോഷ് കൂടുതല്‍ ചോദ്യങ്ങള്‍ക്ക് പിടികൊടുക്കാതെ അവിടെനിന്നും മാറി. അധികനേരം കാര്യങ്ങള്‍ മറച്ചുവയ്ക്കാന്‍ കഴിയുമോ എന്ന ഭയമായിരുന്നു അയാള്‍ക്ക് ( തുടരും---)\n\n\n</p>\n<br>\n<p>( കവര്‍ ചിത്രം -- പത്മാവതി) </p>\n<br>",
      "image": "/image/nisagandhi-10.jpg"
    },
    {
      "id": 1011,
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "title": "Nisagandhi-- Part- 11",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -11</h2>\n<p>സന്തോഷ് ബന്ധുവായ ഡോക്ടര്‍ സദാശിവനെ വിളിച്ചു.അകന്ന ബന്ധത്തിലുള്ള അങ്കിളാണ്. ' അങ്കിള്‍, രഘുവിന് കുറച്ചു പ്രശ്‌നമാണ്. ക്യുആര്‍എസിലാണ്', തുടര്‍ന്ന് ഡോക്ടര്‍ പറഞ്ഞ കാര്യങ്ങള്‍ വിശദീകരിച്ചു.</p>\n<br>\n<p> ' നീ ഒട്ടും പേടിക്കണ്ട. ഞാന്‍ എംസില്‍ ഒന്നു സംസാരിക്കട്ടെ. അവിടെ ഡോക്ടര്‍ ജോര്‍ജ്ജ് മാത്യു ഉണ്ട്. ഗാസ്‌ട്രോയുടെ എക്‌സ്പര്‍ട്ട് ആണ്. പിന്നെ നമ്മുടെ രാജേന്ദ്രനുമുണ്ടല്ലൊ. വിശദമായി സംസാരിച്ച ശേഷം ഞാന്‍ തിരിച്ചു വിളിക്കാം', സദാശിവന്‍ ഫോണ്‍ വച്ചു. ഡോക്ടര്‍ രാജേന്ദ്രന്‍ മെഡിക്കല്‍ കോളേജില്‍ നിന്നും റിട്ടയര്‍ ചെയ്ത ഗാസ്‌ട്രോ സ്‌പെഷ്യലിസ്റ്റാണ്.</p>\n<br>\n<p>സന്തോഷിന് തനിച്ച് നില്‍ക്കാന്‍ കെല്‍പ്പില്ലാതായി. സുകുമാരനോട് വിവരങ്ങള്‍ പറഞ്ഞു. ശശിയെയും ശൈലേന്ദ്രനേയും വിളിച്ച് ഡോക്ടര്‍ പറഞ്ഞ കാര്യങ്ങള്‍ അറിയിച്ചു. മോഹനനും ചന്ദ്രുവും മഹാദേവനും വിവരമറിഞ്ഞു. എല്ലാവരും ഓടിയെത്തി. ഇനി എന്ത് എന്നതായിരുന്നു ചര്‍ച്ച. ഡോക്ടര്‍ സദാശിവനും വൈകുന്നേരത്തോടെ എത്തിച്ചേര്‍ന്നു. ' ഞാന്‍ ഡോക്ടര്‍ രാജേന്ദ്രനുമായും ജോര്‍ജ്ജ് മാത്യുവുമായും വിശദമായി സംസാരിച്ചു. നമുക്ക് ഇവിടെനിന്നും എംസിലേക്ക് രഘുവിനെ ഷിഫ്റ്റ് ചെയ്യണം. അതിനുള്ള ഏര്‍പ്പാടുകള്‍ അടിയന്തിരമായി ചെയ്യണം.ഹോസ്പ്പിറ്റല്‍ അധികൃതരെ കാര്യങ്ങള്‍ ധരിപ്പിക്കുക, ആംബുലന്‍സ് അറേഞ്ച് ചെയ്യുക തുടങ്ങിയ കാര്യങ്ങള്‍'</p>\n<br>\n<p> ' എങ്ങോട്ടുവേണമെങ്കിലും മാറ്റാം അങ്കിള്‍, നമുക്കവനെ തിരിച്ചു കിട്ടണം', സന്തോഷ് പറഞ്ഞു. സദാശിവന്‍ ഡോക്ടറും സന്തോഷും കൂടി ഐസിയുവിലെ ഡോക്ടറെ കണ്ടു.</p>\n<br>\n<p>' നില അതീവ ഗുരുതരമാണ്. രക്ഷിക്കാന്‍ കഴിയില്ല.അത്രയേറെ വഷളായിരിക്കുന്നു', ഡോക്ടര്‍ പറഞ്ഞു.\n</p>\n<br>\n<p>' ഞങ്ങള്‍ രോഗിയെ എംസിലേക്ക് മാറ്റുകയാണ്', സദാശിവന്‍ ഡോക്ടര്‍ പറഞ്ഞു.\n</p>\n<br>\n<p>' മാറുകയും മാറാതിരിക്കുകയും ചെയ്യുന്നത് നിങ്ങളുടെ ഇഷ്ടം. പക്ഷെ രക്ഷിക്കാന്‍ കഴിയുമെന്നു തോന്നുന്നില്ല' , അയാള്‍ തറപ്പിച്ചു പറഞ്ഞു, വളരെ പരുക്കനായി തന്നെ.അയാളുടെ മറുപടി സന്തോഷിനെ ചൊടിപ്പിച്ചു. ' താന്‍ പറഞ്ഞാല്‍ പോരല്ലൊ. ഞങ്ങള്‍ കുറേക്കൂടി സൗകര്യമുള്ളിടത്ത് കൊണ്ടുപോയി നോക്കട്ടെ അവനെ രക്ഷിക്കാന്‍ കഴിയുമോന്ന്'\n</p>\n<br>\n<p>' ആയ്‌ക്കോട്ടെ, ഒരു പേപ്പറില്‍ അപേക്ഷ എഴുതി തന്നോളൂ. പിന്നെ റിസ്‌ക് ഏറ്റെടുക്കുന്നതായി ഫോമില്‍ ഒപ്പിട്ടു നല്‍കണം. ഞങ്ങള്‍ തന്നെ എംസില്‍ വിളിച്ചുപറയാം. അവരുടെ ആംബുലന്‍സ് ഏര്‍പ്പാടാക്കാം', ഡോക്ടര്‍ പറഞ്ഞു.</p>\n<br>\n<p>' ഓകെ, പ്ലീസ് ഡൂ ഇറ്റ്', ഡോക്ടര്‍ സദാശിവന്‍ പറഞ്ഞു.</p>\n<br>\n<p>ആശുപത്രി അധികൃതര്‍ പേപ്പറുകള്‍ റഡിയാക്കി. സന്തോഷ് ഒപ്പ് വച്ചു നല്‍കി. പിന്നെ കാത്തിരിപ്പിന്റെ അസ്വസ്ഥമായ മുഹൂര്‍ത്തങ്ങളായിരുന്നു. ബില്ല് വന്നു. ഒരു ദിവസത്തെ മരുന്നും ടെസ്റ്റുകളും ഒക്കെയായി ഇരുപത്തയ്യായിരം രൂപ. വേഗം തന്നെ പണമടച്ച് ബില്ലുകള്‍ ക്ലിയര്‍ ചെയ്തു. ആംബുലന്‍സിനൊപ്പം വരാനായി ശശിയും ശൈലേന്ദ്രനും എംസിന് മുന്നില്‍ കാത്തുനിന്നു.</p>\n<br>\n<p>ഞായറാഴ്ചയാണ്.പൊതുവെ ഡോക്ടര്‍മാര്‍ കുറവുള്ള ദിവസം. അതുകൊണ്ടുതന്നെ എംസിലെ രാത്രി ഡ്യൂട്ടിക്കാരനായ പ്രധാന ഡോക്ടര്‍ക്ക് ഇറങ്ങാന്‍ കഴിയുന്നില്ല. രോഗികള്‍ വന്നുകൊണ്ടേയിരിക്കുകയാണ്. മനുഷ്യര്‍ക്കിടയില്‍ ഇത്രമാത്രം രോഗികളോ എന്ന് അത്ഭുതപ്പെടുംവിധം മലയാളികള്‍ രോഗികളായിക്കൊണ്ടിരിക്കയാണ്. സര്‍ക്കാര്‍ ആശുപത്രികളില്‍ തിരക്കോടുതിരക്ക്. ഒട്ടും കുറവല്ല സ്വകാര്യ ആശുപത്രികളിലും. ആശുപത്രികള്‍ കേരളത്തിലെ പ്രധാന വ്യവസായമായി വളരുകയാണ്. ചെറിയ ക്ലിനിക്കുകള്‍ മുതല്‍ സ്‌പെഷ്യാലിറ്റി- സൂപ്പര്‍ സ്‌പെഷ്യാലിറ്റി ആശുപത്രികള്‍ വരെ.</p>\n<br>\n<p>അനേകം രോഗികള്‍ വരുന്നുണ്ടെങ്കിലും തികഞ്ഞ ഊര്‍ജ്ജത്തോടെ , പോസിറ്റീവ് സ്പിരിറ്റോടെ നോക്കുകയാണ് ഡോക്ടര്‍ ജയന്‍. ജൂനിയര്‍ ഡോക്ടര്‍മാരുമുണ്ട് ഒപ്പം. ഇവര്‍ക്കെല്ലാം നല്ല പരിശീലനം ലഭിക്കാന്‍ കുറച്ചുനാളുകള്‍ വേണ്ടിവരും.ജൂനിയര്‍ ഡോക്ടര്‍മാരില്‍ അധികവും റഷ്യ, ഉക്രെയിന്‍,ചൈന തുടങ്ങിയ രാജ്യങ്ങളില്‍ നിന്നും പഠിച്ചുവന്നവരാണ്.പ്രായോഗിക പരിശീലനം നന്നെ കുറവാണ്. ജയന്‍ ഡോക്ടര്‍ തിരുവനന്തപുരം മെഡിക്കല്‍ കോളേജില്‍ പഠിച്ചതാണ്. അവിടെ കുറേക്കാലം ജോലി എടുത്തശേഷമാണ് സ്വകാര്യ ആശുപത്രിയിലേക്ക് മാറിയത്. ഉയര്‍ന്ന ശമ്പളവും സൗകര്യങ്ങളുമാണ് ഡോക്ടര്‍മാരെ സ്വകാര്യ ആശുപത്രികളിലേക്ക് ആകര്‍ഷിക്കുന്നത്. വേണ്ടത്ര അനുഭവജ്ഞാനമില്ലാത്ത ജൂനിയര്‍ ഡോക്ടര്‍മാര്‍ക്ക്  മുന്നില്‍ രോഗികളെ നല്‍കി പോരാന്‍ ജയന്‍ ഡോക്ടര്‍ക്ക് മടിയാണ്.മനുഷ്യരെ ഏത് വിധം കൈകാര്യം ചെയ്യും എന്നു പ്രതീക്ഷിക്കാന്‍ കഴിയില്ല. മെറിറ്റില്‍ എത്താന്‍ കഴിയാത്തതിനാല്‍ വിദേശത്തുപോയി വലിയ തുക നല്‍കി പഠിച്ചെത്തുന്നവരില്‍ അധികവും കേവലം സ്റ്റാറ്റസ് സിംബലിന് മാത്രമായാണ് കുപ്പായം അണിഞ്ഞിരിക്കുന്നതെന്ന് ഡോക്ടര്‍ക്ക് നന്നായറിയാം.  </p>\n<br>\n<p>ശശിയും ശൈലേന്ദ്രനും ഓരോ അരമണിക്കൂര്‍ കൂടുമ്പോള്‍ ഡോക്ടറെ കാണും. അദ്ദേഹം ചിരിച്ചുകൊണ്ടുതന്നെ പറയും' പ്ലീസ്, ഒരു ടെന്‍ മിനിട്ട്‌സ്'. അദ്ദേഹത്തിന്റെ സമീപനവും രോഗികളുടെ വരവും അവരുടെ വികാരത്തെ നിയന്ത്രിച്ചു നിര്‍ത്തി. സന്തോഷും ചന്ദ്രുവും മോഹനനും തുടര്‍ച്ചയായി വിളിച്ചുകൊണ്ടിരിക്കയാണ്. എന്തായി, പുറപ്പെട്ടോ എന്നറിയാനായി. ഇതിനിടെ ആംബുലന്‍സ് കവാടത്തില്‍ പിടിച്ചിട്ടു. അതിനുള്ളിലെ സജ്ജീകരണങ്ങള്‍ റഡിയാക്കി. ഈ വിവരമൊക്കെ ശശി സന്തോഷിനെ വിളിച്ചറിയിക്കുന്നുണ്ടായിരുന്നു. രാത്രി പത്തുമണിയായതോടെ ക്ഷമയുടെ നെല്ലിപ്പലക കണ്ടു. ശശി ഡോക്ടറോട് പറഞ്ഞു, ' ഡോക്ടര്‍, ഇതിലേറെ ക്ഷമിക്കാന്‍ കഴിയില്ല, ഡോക്ടര്‍ക്ക് വരാന്‍ കഴിയില്ലെങ്കില്‍ അത് പറയുക, ദിസ് ഈസ് ടൂ മച്ച് '</p>\n<br>\n<p>അയാള്‍ അപ്പോഴും മുഖത്തെ പ്രസാദഭാവം വിട്ടില്ല. ' അഞ്ചു മിനിട്ടിനുള്ളില്‍ നമ്മള്‍ പുറപ്പെടും.ഇന്റിമേഷന്‍ കൊടുത്തോളൂ', അയാള്‍ പറഞ്ഞു.</p>\n<br>\n<p>ഈ സമയം സന്തോഷ് നീരദയ്ക്കും ലക്ഷ്മിക്കും അമ്മയ്ക്കുമൊക്കെ ഭക്ഷണം വാങ്ങി നല്‍കി. അവരെ കാറില്‍ കയറ്റി ഇരുത്തി. ഐസിയുവില്‍ നിന്നും രഘുവിനെ ഷിഫ്റ്റ് ചെയ്യാനുള്ള എല്ലാ സംവിധാനങ്ങളും ഒരുക്കി കാത്തിരിപ്പായി. മനസിലൂടെ ഒരുപാട് ചിത്രങ്ങള്‍ ഓടി മറയുകയായിരുന്നു. എത്ര ലാളിച്ചു വളര്‍ത്തിയതാണ് നീരദയെ. അച്ഛനും അമ്മയും എത്ര സ്‌നേഹിച്ചോ അത്രതന്നെ സ്‌നേഹം താനും നല്‍കിയിരുന്നു. അച്ഛന്‍ തന്നോട് പരുക്കനായി പെരുമാറുമ്പോഴും നീരദയോട് സ്‌നേഹം മാത്രമെ കാട്ടിയുള്ളു. ഒന്നിനും ഒരു കുറവുമുണ്ടാകാതെ നോക്കിയത് കാരണം അവളുടെ വ്യക്തിത്വം വേണ്ടത്ര വികസിച്ചില്ല എന്നതോന്നലെ ബാക്കിയുള്ളു. രഘുവിനെകൊണ്ട് വിവാഹം കഴിപ്പിക്കുമ്പോഴും അവളുടെ ഇഷ്ടത്തിനായിരുന്നു മുന്‍ഗണന.</p>\n<br>\n<p>അച്ഛനെകുറിച്ചുളള എല്ലാ ഓര്‍മ്മകളിലും കാക്കിക്കുപ്പായമുണ്ട്. അതിനുള്ളിലാണ് ആദ്യം മുതലെ അച്ഛന്‍. കലങ്ങിയ കണ്ണുകളും കട്ടിമീശയും പരുക്കന്‍ ശബ്ദവും മായാത്ത മുദ്രകളാണ്. 'ഇവിടെ വാടാ' എന്നു വിളിച്ചാല്‍ അപ്പോള്‍ മൂത്രമൊഴിക്കുമായിരുന്നു. സബ് ഇന്‍സ്‌പെക്ടറും സര്‍ക്കിള്‍ ഇന്‍സ്‌പെക്ടറും ഡിവൈഎസ്പിയുമായി വിവിധ സ്ഥലങ്ങളില്‍ ജോലിയെടുക്കുമ്പോഴും ഇടയ്ക്ക് വന്നുപോകുന്നൊരതിഥിയായിരുന്നു അച്ഛന്‍. അമ്മയുടെ വഴക്കിനും ദേഷ്യപ്പെടലിനുമൊക്കെ പരിമിതികളുണ്ടായിരുന്നു. തല്ലിന് പോലും. അച്ഛന്റേത് അങ്ങിനെയല്ല. തനിക്ക് തല്ല് കിട്ടുമ്പോഴും നീരദയ്ക്ക് സ്‌നേഹവും മധുരവുമായിരുന്നു. അന്നൊക്കെ ആലോചിച്ചിട്ടുണ്ട്, അവളുടെ സ്ഥാനത്ത് താന്‍ മതിയായിരുന്നെന്ന്. എന്നാല്‍ വളര്‍ന്നപ്പോള്‍ അതുമാറി. അനുജത്തിയെ കൂടുതല്‍ സ്‌നേഹിക്കുന്നതാര് എന്നതിനുളള മത്സരമായി. അച്ഛന് മരണം വരെയും രഘുവുമായി നല്ല സൗഹൃദമായിരുന്നു. തന്നോട് എപ്പോഴും മകനെന്ന നിലയില്‍ ഒരകല്‍ച്ച പാലിച്ചിരുന്നു. എന്നാല്‍ മരുമകനോട് ഒരു സുഹൃത്തിനോടെന്നപോലെയാണ് പെരുമാറിയിരുന്നത്. അച്ഛനെകുറിച്ച് തനിക്കറിയാവുന്നതിലും കൂടുതല്‍ കഥകള്‍ രഘുവിനറിയാമായിരുന്നു.ഒരിക്കല്‍ അവന്‍ പറഞ്ഞു, ' മാമന്റെ ഒക്കെ ബാല്യം സഹനത്തിന്റേതായിരുന്നു. ഒരുപാട് പട്ടിണിയുടേയും കഠിനാധ്വാനത്തിന്റെയും ബാക്കിപത്രങ്ങളാണ് അവര്‍. അതുകൊണ്ടുതന്നെ അവരുടെ മനസിനെ തകര്‍ക്കാന്‍ ആര്‍ക്കും കഴിയില്ല.'</p>\n<br>\n<p>കടുത്ത വാശിക്കാരനായിരുന്നു അച്ഛന്‍. ഒരിക്കല്‍ ഡ്രൈവര്‍ വരാന്‍ താമസിച്ചതില്‍ പ്രതിഷേധിച്ച് ഒറ്റയ്ക്ക് വണ്ടി ഡ്രൈവ് ചെയ്ത് കണ്ണൂരില്‍ നിന്നും തിരുവനന്തപുരത്തെത്തിയ ആളാണ്. ഇടയ്ക്ക് ഉറക്കം വന്നപ്പോള്‍ വണ്ടി വഴിയരുകിലിട്ട് അതില്‍ കിടന്നുറങ്ങി. വീണ്ടും യാത്ര. അന്ന് ഡിവൈഎസ്പി ആണെന്നു തോന്നുന്നു. അത്തരമൊരു മനസുളളതുകൊണ്ടാകാം ഹൃദയ ശസ്ത്രക്രിയ കഴിഞ്ഞും പത്തുവര്‍ഷം കൂടി ജീവിച്ചത്. അതും ജീവിതരീതികളില്‍ കാര്യമായ മാറ്റം വരുത്താതെ തന്നെ. മത്സ്യ-മാംസങ്ങളില്‍ അതീവ ഭ്രമമായിരുന്നു. ശസ്ത്രക്രിയയോടെ മദ്യം ഉപേക്ഷിച്ചിരുന്നു. ചീട്ടുകളി ക്ലബ്ബും സൗഹൃദങ്ങളുമൊക്കെയായി ജീവിതം ആഘോഷിച്ച ആളായിരുന്നു അച്ഛന്‍.</p>\n<br>\n<p>മൊബൈല്‍ ശബ്ദിച്ചു. സന്തോഷ് ഓര്‍മ്മയില്‍ നിന്നുണര്‍ന്നു. ശശിയാണ്. ' ഞങ്ങള്‍ പുറപ്പെടുകയാണ്. അവിടെ എത്താന്‍ ഏറിയാല്‍ ഇരുപത് മിനിട്ട്. ഐസിയൂവില്‍ ഒരിക്കല്‍കൂടി അറിയിച്ചേക്കൂ. ' അയാള്‍ ഫോണ്‍ വച്ചു. കൊഴിയുന്ന മിനിട്ടുകളെ വാച്ചില്‍ നോക്കി സന്തോഷ് അസ്വസ്ഥനായി. ഒപ്പം ചന്ദ്രുവും മോഹനനും സുകുമാരനും. ആംബുലന്‍സ് നടയിലെത്തി. മിനിട്ടുകള്‍ക്കുള്ളില്‍ രഘുവിനെ ആംബുലന്‍സിലേക്ക് മാറ്റി. ജീവനുവേണ്ടിയുള്ള മറ്റൊരു യാത്ര. പ്രതീക്ഷയുടെ തിരിനാളം പോലെ അത് ഒരു ബിന്ദുവായി അകലുന്നത് നോക്കിനിന്നശേഷം സന്തോഷ് കാര്‍ സ്റ്റാര്‍ട്ട് ചെയ്തു   ( തുടരും ---)  \n</p>\n<br>\n<p>(കവര്‍ ചിത്രം -- പത്മാവതി )</p>\n<br>",
      "image": "/image/nisagandhi-11.jpg"
    },
    {
      "id": 1012,
      "title": "Nisagandhi- Part- 12 ",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -12</h2>\n<p>എംസ് ഒരാശുപത്രി എന്നതിനേക്കാള്‍ ത്രീസ്റ്റാര്‍ ഹോട്ടലിന്റെ പ്രതീതിയാണുണര്‍ത്തുന്നത്. ആകാശത്തേക്ക് നീളുന്ന പന്ത്രണ്ട് നിലകള്‍.ഒരേ നിറത്തിലുള്ള രണ്ട് കൂറ്റന്‍ കെട്ടിടങ്ങള്‍. വണ്ടികള്‍ പാര്‍ക്കു ചെയ്യാനുള്ള സൗകര്യങ്ങള്‍. കാന്റീന്‍, ക്ലിനിക് എന്നുവേണ്ട എല്ലാം ഒരു കുടക്കീഴില്‍. വര്‍ഷങ്ങള്‍ക്കു മുന്‍പ് നെല്‍വയലുകളും ചതുപ്പുമായിരുന്ന ഇടം. അനേകം പക്ഷികളുടെയും ജീവജാലങ്ങളുടേയും ആവാസകേന്ദ്രം. ഇപ്പോള്‍ പണമുള്ള രോഗികളുടെ കേന്ദ്രമായി മാറിയിരിക്കുന്നു. പണമുള്ളവര്‍ മാത്രമല്ല ഇല്ലാത്തവരും എല്ലാം വിറ്റുപെറുക്കിയും ചികിത്സ തേടി എത്തുന്നിടം. ഇത്തരം അനേകം ആശുപത്രികള്‍ നഗരത്തില്‍ ഉയര്‍ന്നിരിക്കുന്നു. പണ്ട് എല്ലാവരുടെയും ആശ്രയം മെഡിക്കല്‍ കോളേജ് ആയിരുന്നെങ്കില്‍ ഇന്ന് പാവപ്പെട്ടവരും അധികാരകേന്ദ്രങ്ങളില്‍ സ്വാധീനമുള്ളവരും മാത്രമാണ് മെഡിക്കല്‍ കോളേജിനെ ആശ്രയിക്കുന്നത്. പാവപ്പെട്ടവര്‍ ജനറല്‍ വാര്‍ഡിലും സ്വാധീനമുള്ളവര്‍ പേവാര്‍ഡുകളിലും അഭയം തേടുന്നു. മിടുക്കരും എക്‌സീപീരിയന്‍സ് ഉള്ളവരുമായ ഡോക്ടറന്മാരുള്ളത് മെഡിക്കല്‍ കോളേജിലാണ് എന്ന് എല്ലാവരും സമ്മതിക്കും. എന്നാല്‍ രോഗിയുടെയും ബന്ധുക്കളുടെയും സുഖസൗകര്യങ്ങള്‍ക്ക് അവിടം പര്യാപ്തമല്ല. അതുതന്നെയാണ് എല്ലാവരെയും സ്വകാര്യ ആശുപത്രികളിലേക്ക് നയിക്കുന്ന ഘടകവും.</p>\n<br>\n<p>ഡോക്ടര്‍ സദാശിവന്‍ എംസിന്റെ മുന്നില്‍ കാത്തുനില്‍പ്പുണ്ടായിരുന്നു. ആംബുലന്‍സില്‍ നിന്നും നേരെ ട്രോളിയിലേക്ക്. ലിഫ്റ്റ് വഴി ഇന്റന്‍സീവ് മെഡിക്കല്‍ കെയര്‍ യൂണിറ്റിലേക്കാണ് നീങ്ങിയത്. കിടക്ക സജ്ജമാക്കിയിരുന്നു. എല്ലാ ഉപകരണങ്ങളും തയ്യാര്‍. രണ്ട് ജൂനിയര്‍ ഡോക്ടര്‍മാരാണ് അവിടെയുണ്ടായിരുന്നത്. അവര്‍ ക്യുആര്‍എസിലെ കേസ്ഷീറ്റ് പരിശോധിച്ച് പ്രാഥമിക ചികിത്സകള്‍ ആരംഭിച്ചു. ക്രിട്ടിക്കല്‍ കെയര്‍ യൂണിറ്റിന് മുന്നില്‍ അനേകം കസേരകളില്‍ അസ്വസ്ഥരായ ബന്ധുക്കള്‍ ആകാംഷയോടെ കാത്തിരിക്കുന്നു. സ്വന്തം ബന്ധുവിന് എങ്ങിനെയുണ്ട്, എന്താകും എന്ന ആശങ്കയില്‍. പരസ്പ്പരം സംസാരിക്കുന്നവരും മൂകരായി ഇരിക്കുന്നവരുമുണ്ട്. അവരുടെ കൂട്ടത്തില്‍ പുതിയൊരു ഗ്രൂപ്പുകൂടി ചേരുന്നു, രഘുവിന്റെ സ്വന്തക്കാര്‍.\n</p>\n<br>\n<p>രാത്രിയില്‍ എല്ലാവരും കൂടി ഇരിക്കേണ്ടതുണ്ടോ, കുറച്ചുപേര്‍ വീട്ടില്‍ പൊയ്‌ക്കോട്ടെയെന്ന് ശശി നിര്‍ദ്ദേശിച്ചെങ്കിലും അത് ഉള്‍ക്കൊള്ളാന്‍ ആരുമുണ്ടായില്ല. എല്ലാവരും അവിടെത്തന്നെയിരുന്നു. സന്തോഷ്, സുകുമാരന്‍,നീരദ,ലക്ഷ്മി,ദേവകി, പിന്നെ വല്യച്ഛന്റെ മകന്‍ വിജയനും. ഇരുമ്പുകസേരയില്‍ അവര്‍ ഇരുപ്പുറപ്പിച്ചു. ചാഞ്ഞും ചരിഞ്ഞും ഇരുന്നുറങ്ങി. എംസിലെ ആദ്യരാത്രി.</p>\n<br>\n<p>അടുത്ത ദിവസം രാവിലെ ഡോക്ടര്‍ ജോര്‍ജ്ജ് മാത്യുവിനെ പ്രതീക്ഷയോടെ കാത്തുകാത്ത് അവരിരുന്നു.അദ്ദേഹം വന്നു. വിശദമായ പരിശോധനകള്‍ നടത്തി. പുറത്തേക്കുവന്ന് സന്തോഷിനെയും സുകുമാരനെയും കണ്ടു സംസാരിച്ചു. 'രഘു അപകടഘട്ടം തരണം ചെയ്തിട്ടില്ല എന്നു നമ്മള്‍ അറിയണം. പാന്‍ക്രിയാസ് പൂര്‍ണ്ണമായിട്ടും തകര്‍ന്നിരിക്കുന്നു. ഒരു ഓപ്പറേഷനുപോലും സാധ്യതയില്ലാത്തവിധം മോശമാണ് അവസ്ഥ. എങ്കിലും പ്രതീക്ഷയുണ്ട്. ചെറുപ്പക്കാരനാണ്, റിക്കവറിക്കുള്ള സാധ്യത നാം കാണുന്നത് അതിലാണ്', അദ്ദേഹം പറഞ്ഞു.</p>\n<br>\n<p>ഉച്ചയായപ്പോള്‍ ആദ്യ ബില്‍ വന്നു. ഉടന്‍ ഒരു ലക്ഷം രൂപ അടയ്ക്കുക. ഡോക്ടര്‍ ജോര്‍ജ്ജ് മാത്യുവിനോട് താന്‍ നേരത്തെ പറഞ്ഞ വാക്കുകള്‍ സന്തോഷ് ഓര്‍ത്തെടുത്തു. ', പണം ഒരു പ്രശ്‌നമല്ല ഡോക്ടര്‍, രോഗിയാണ് പ്രധാനം. ഞങ്ങള്‍ക്ക് ആളെ ആരോഗ്യത്തോടെ തിരിച്ചു കിട്ടണം.അതിന് എവിടെ പോകാനും എത്ര രൂപ മുടക്കാനും ഞങ്ങള്‍ തയ്യാറാണ്'. ആ വാക്കുകളാകാം ഈ ബില്ലിന് പിന്നില്‍. അനേകം ടെസ്റ്റുകളുള്‍പ്പെടെ നീണ്ടൊരു ഷീറ്റു നിറയെ പ്രിന്റു ചെയ്ത കുറിപ്പുകളും ബില്ലിനൊപ്പം കിട്ടി. ഒരു നിറപുഞ്ചിരി കൗണ്ടറിലിരുന്ന പെണ്‍കുട്ടി നല്‍കി. ലക്ഷം രൂപ വിലയുള്ളൊരു ചിരി.</p>\n<br>\n<p>ഇപ്പോഴത്തെ അവസ്ഥയില്‍ സന്തോഷിനും സുകുമാരനും മുഴുവന്‍ സമയവും ആസ്പത്രിയിലിരിക്കാന്‍ കഴിയില്ല. ജോലിക്ക് പോകേണ്ടവരാണ്. എല്ലാ ദിവസവും രാത്രിയില്‍ ആശുപത്രിയിലിരുന്നാല്‍ ഉറങ്ങാന്‍ കഴിയില്ല. അതുകൊണ്ടുതന്നെ ജോലിക്കുപോകുവാനും ബുദ്ധിമുട്ടാവും. അപ്പോഴാണ് ചന്ദ്രു മുന്നോട്ടുവന്നത്. അവന്‍ നാടകനടനാണ്. ഇപ്പോള്‍ പുതിയ നാടകത്തിന്റെ എഴുത്ത് നടക്കുന്നതേയുള്ളു. സമയം ഏറെയുണ്ട്. കുടുംബപരമായ ബാധ്യതകളൊന്നുമില്ല. ' ചേട്ടന്മാര്‍ ജോലിയൊന്നും കളഞ്ഞ് ഇവിടെ നില്‍ക്കണ്ട. രാത്രി ഞാന്‍ മാനേജ് ചെയ്‌തോളാം. പകല്‍ സമയം നിങ്ങള്‍ മാറിമാറി നിന്നാല്‍ മതി', അവന്റെ നിര്‍ദ്ദേശം ആത്മാര്‍ത്ഥത നിറഞ്ഞതായിരുന്നു. അങ്ങിനെ ഒരു ഷെഡ്യൂള്‍ അവര്‍ തയ്യാറാക്കി. പകല്‍ ഒന്നിരാടം ദിവസങ്ങളില്‍ സന്തോഷും സുകുമാരനും നില്‍ക്കും. ഒപ്പം നീരദയോ ലക്ഷ്മിയോ ഉണ്ടാകും. രാത്രിയില്‍ ചന്ദ്രുവും .</p>\n<br>\n<p>രണ്ടാം ദിവസം അന്‍പതിനായിരം രൂപയായിരുന്നു ബില്‍. ബില്‍ അടയ്ക്കാന്‍ നില്‍ക്കുമ്പോള്‍ കൗണ്ടറിന് പിന്നിലെ മെഡിക്കല്‍ സിംബലിലേക്ക് സന്തോഷ് നോക്കി. ഒരു ദണ്ഡും വശങ്ങളില്‍ നിന്നും അതിനെ ചുറ്റുന്ന പാമ്പുകളുമാണ് പ്രതീകങ്ങള്‍. ഗ്രീക്ക് മിഥോളജിയില്‍ നിന്നും ഉയിര്‍കൊണ്ടതാണതെന്ന് വായിച്ചിട്ടുള്ളത് ഓര്‍ത്തു. നടുക്കുള്ള ദണ്ഡ് രോഗം ശമിപ്പിക്കുന്ന ദേവന്‍ ഇസ്‌കുലാപിന്‍സാണ്. ഒരു വശത്ത് രോഗശമന ദേവതയായ ഹൈജിയയും മറുവശം അവരുടെ മകളായ പനേഷ്യയും. ആധുനിക യുഗത്തില്‍ അതിനെ മറ്റൊരുവിധത്തില്‍ വ്യാഖ്യാനിക്കാനാണ് സന്തോഷിന് തോന്നിയത്. നടുക്കുള്ള ദണ്ഡ് രോഗിയും ബന്ധുക്കളും. ഒരു വശത്തെ പാമ്പ് രോഗവും മറുവശത്തേത് ആശുപത്രി മാനേജ്‌മെന്റും. ആര്‍ത്തിപൂണ്ട മാനേജ്‌മെന്റും രോഗാണുക്കളും മാനസികമായും ശാരീരികമായും നമ്മെ പീഡിപ്പിക്കുകയാണ് എന്ന സത്യം സന്തോഷ് ഓര്‍ത്തു. എങ്ങിനെയാണ് സാധാരണക്കാര്‍ക്ക് ഇത്തരത്തില്‍ പണമടയ്ക്കാന്‍ കഴിയുക . അഥവാ കഴിഞ്ഞാല്‍ എത്രകാലം. ബില്ലിനൊപ്പം പെണ്‍കുട്ടിയുടെ ചിരിയുണ്ടായി, അന്‍പതിനായിരത്തിന്റെ ചിരി.\n</p>\n<br>\n<p> രോഗാവസ്ഥ കാര്യമായ മാറ്റമില്ലാതെ തുടര്‍ന്നു. ചന്ദ്രു ആശുപത്രിയിലെ ജീവനക്കാരുടെയും കൂട്ടിരിപ്പുകാരുടെയും പരിചിതമുഖമായി മാറി. അവന്‍ മുന്‍കൈ എടുത്ത് ആളുകളെ പരിചയപ്പെടുന്നതിലും അവരെ സഹായിക്കുന്നതിലും തത്പ്പരനായി. ക്രിട്ടിക്കല്‍ കെയര്‍ യൂണിറ്റിന് മുന്നിലിരിക്കുന്ന ഭൂരിപക്ഷം പേരും അവന്റെ സുഹൃത്തുക്കളായി മാറി. അശുപത്രിയുടെ മടുപ്പും മുഷിവും മാറ്റുന്ന അനേകം സംഭവങ്ങള്‍ക്ക് സാക്ഷിയാകാന്‍ അവന് കഴിഞ്ഞു.\n</p>\n<br>\n<p>രാത്രി പതിനൊന്നു മണിയായിട്ടുണ്ടാകും. പൊതുവെ എല്ലാവരും ഉറക്കത്തിലേക്ക് വഴുതുകയാണ്. ബഡ് നമ്പര്‍ എട്ടിലെ രാജശേഖരന്റെ മകന്‍ വീട്ടിലേക്ക് പോകാന്‍ നേരം പറഞ്ഞത് ചന്ദ്രു ഓര്‍ത്തു.' ഞാനൊന്നു വീട്ടില്‍വരെ പോവുകയാണ് ചേട്ടാ. അപ്പുപ്പനാണ് ഇന്ന് കാത്തിരിപ്പ്. ചെവി നന്നായി കേട്ടൂടാ.എന്തെങ്കിലുമുണ്ടെങ്കില്‍ വിളിച്ചറിയിക്കാന്‍ മൊബൈല്‍ കൊടുത്തിട്ടുണ്ട്. ചേട്ടന്‍ ഒന്നു ശ്രദ്ധിച്ചോണെ'. ചന്ദ്രു അദ്ദേഹത്തെ നോക്കി. നരച്ച മുടിയും മീശയുമുളള മനുഷ്യന്‍. എഴുപത്തിയഞ്ചെങ്കിലും ഉണ്ടാകും പ്രായം. ഇരുന്നു മയങ്ങുകയാണ്. രാജശേഖരന്റെ കരളിനാണ് അസുഖം. മദ്യം ഏറിയതാണ് കാരണം. എക്‌സൈസ് വകുപ്പിലെ ഉദ്യോഗസ്ഥനാണ് അയാള്‍. പെട്ടെന്നാണ് വയസന്റെ മൊബൈല്‍ ശബ്ദിച്ചത്. കേള്‍വി പിറകോട്ടായതിനാലാകാം ഉയര്‍ന്ന ശബ്ദത്തിലാണ് ഫോണ്‍ പ്രവര്‍ത്തിക്കുന്നത്. ശബ്ദം കേട്ട് ഉറങ്ങിയവരെല്ലാം ഞെട്ടിയുണര്‍ന്നു. ഒപ്പം അദ്ദേഹവും. ഫോണ്‍ ഉടുപ്പിന്റെ അകത്തെ പോക്കറ്റിലാണ്. ചാടി എഴുന്നേറ്റ് പണിപ്പെട്ട് ഫോണെടുക്കുമ്പോഴേക്കും കട്ടായി. അഞ്ചുമിനിട്ട് കഴിഞ്ഞപ്പോള്‍ വീണ്ടും ബല്ലടിച്ചു. അയാള്‍ എടുത്ത് സംസാരിച്ചു. ' കുഴപ്പമില്ല മോളെ, അവനുറക്കമാ. ഞാന്‍ ഉണര്‍ന്നുതന്നെ ഇരിക്കയാണ്. ഇരുമ്പു കസേരയാ,നല്ല തണുപ്പ്. ഇരുന്നുറങ്ങാന്‍ പ്രയാസമാ, എന്തായാലും അവനു വേണ്ടിയല്ലെ. ഞാന്‍ അവന്റെ കൊച്ചിലേ ഇതുപോലെ കുറേ ഉറക്കം നഷ്ടപ്പെട്ടവനാ.--ന്നാ വച്ചേക്കട്ടെ', അദ്ദേഹം ഫോണ്‍ വച്ചു.</p>\n<br>\n<p>തല ഉയര്‍ത്തിയവര്‍ വീണ്ടും കസേരയിലേക്ക് ചരിഞ്ഞു. അധികം കഴിയും മുന്‍പ് പലരുടേയും കൂര്‍ക്കം വലി കേട്ടുതുടങ്ങി. കൂട്ടത്തില്‍ രാജശേഖരന്റെ അച്ഛനുമുണ്ടായിരുന്നു. ഓരോരുത്തരും ഉറങ്ങുന്നത് ഓരോ വിധമാണ്. വാ തുറന്ന് ഉറങ്ങുന്നവര്‍, ചുണ്ടുകള്‍ കടിച്ചുപിടിക്കുന്നവര്‍,ഇടവിട്ട് തുറന്നടയ്ക്കുന്നവര്‍, അങ്ങിനെ പലവിധം. സമയം ഒച്ചുപോലെ ഇഴയുകയാണ്. പന്ത്രണ്ട് മണിയോടടുക്കുമ്പോള്‍ വീണ്ടും രാജശേഖരന്റച്ഛന്റെ ഫോണ്‍ ഉച്ചത്തില്‍ അലറി.' എറങ്ങിപ്പോടോ ,മനുഷ്യനെ മെനക്കെടുത്താതെ, തനിക്ക് ചെവി കേട്ടുകൂടെങ്കില്‍ ഞങ്ങളെന്തു പിഴച്ചു, ശല്യം ', ആരോ ഉച്ചത്തില്‍ വിളിച്ചുപറഞ്ഞു.\n</p>\n<br>\n<p>അദ്ദേഹം ഫോണെടുക്കാന്‍ ശ്രമിക്കാതെ പുറത്തേക്കോടി. ചന്ദ്രു പിന്നാലെ ചെന്നു. അയാള്‍ പത്ത് മിനിട്ട് സംസാരിച്ചു. ' മൂത്തമോനാ, ലണ്ടനില്‍ നിന്ന്. നാട്ടുകാരെകൊണ്ട് ചീത്തപറയിക്കാനല്ലിയോ ഈ വിളി. ഇവന്മാര് കാരണം ചെറുപ്പം തൊട്ടേ നാട്ടുകാരുടെ ചീത്ത കേള്‍ക്കുന്നവനാ ഞാന്‍. കുഴീ വയ്ക്കാറായിട്ടും അതിനൊരു കുറവുമില്ല. എനിക്കാണെങ്കില്‍ ഈ കുന്തത്തിന്റെ ഓപ്പറേഷന്‍സ് ഒന്നും അറികേമില്ല.'\n</p>\n<br>\n<p>' അമ്മാവാ , ഒരു കാര്യം ചെയ്യാം. ഞാനിത് സൈലന്‍സിലാക്കി തരാം. ബല്ലടിക്കുന്നതിന് പകരം വൈബ്രേറ്റു ചെയ്യുകയേ ഉള്ളു. അപ്പൊ എടുക്കണം എന്നുമാത്രം', ചന്ദ്രു പറഞ്ഞു.\n</p>\n<br>\n<p>' എന്താന്നുവച്ചാ മോന്‍ ചെയ്തു താ', അദ്ദേഹം ഫോണ്‍ ചന്ദ്രുവിന് നല്‍കി. അവനത് ശരിയാക്കി നല്‍കുകയും ചെയ്തു. ' മോന്‍ അയാള്‍ ഉറങ്ങിയോന്ന് നോക്കിയേ? പുള്ളിക്കാരന്‍ ദേഷ്യത്തിലായിരിക്കും'. ചീത്ത പറഞ്ഞയാള്‍ ഉറങ്ങിയെന്ന് ഉറപ്പാക്കിയ ശേഷം അദ്ദേഹം കസേരയില്‍ വന്നിരുന്ന് മയങ്ങാന്‍ ശ്രമിച്ചു. (തുടരും)\n\n\n</p>\n<br>\n<p>( കവര്‍ ചിത്രം -- പത്മാവതി ) </p>\n<br>",
      "image": "/image/nisagandhi-12.jpg"
    },
    {
      "id": 1013,
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -13</h2>\n<p>ഒരു നനഞ്ഞ പ്രഭാതത്തിലേക്കാണ് കണ്ണു തുറന്നത്. മഴ തകര്‍ത്തു പെയ്യുകയാണ്. ഇപ്പോള്‍ കാലം തെറ്റിയുള്ള മഴയാണ്. കാലാവസ്ഥയൊക്കെ മാറിമറിഞ്ഞിരിക്കുന്നു. പ്രകൃതിക്ക് കോപം തോന്നുന്നുമ്പൊ മനുഷ്യനെ പോലെ തന്നെയാ. എന്തും ചെയ്യും. ഒരു ചേലും ചേല്‍പ്പോരുമില്ലാതെ. ചന്ദ്രു ജനാലയിലൂടെ പുറത്തേക്കുനോക്കി. ദൂരെ നിന്നും അതിന്റെ വരവ് കാണാന്‍ ഒരു പ്രത്യേക ഭംഗിയുണ്ട്. ആകാശത്തു നിന്നുള്ള ഈ അത്ഭുതം ഓര്‍മ്മവച്ചനാള്‍ മുതല്‍ നോക്കി നില്‍ക്കയാണ്. അന്നു തോന്നിയ അതേ കൗതുകം തന്നെയാണ് ഇപ്പോഴും.\n</p>\n<br>\n<p>സിസ്റ്ററിന്റെ വിളിയാണ് ചന്ദ്രുവിനെ ഉണര്‍ത്തിയത്.\n</p>\n<br>\n<p>' രഘുവിന്റെ ബന്ധുക്കളാരെങ്കിലും ഉണ്ടോ ? '</p>\n<br>\n<p>ചന്ദ്രു ഓടിച്ചെന്നു. ' ഡോക്ടര്‍ വിളിക്കുന്നു', അവര്‍ പറഞ്ഞു.</p>\n<br>\n<p>ചന്ദ്രു അകത്തേക്ക് ചെന്നു. ഒരു ചെറുപ്പക്കാരന്‍ ഡോക്ടറാണ്. ' പേഷ്യന്റിന്റെ സ്ഥിതി വളരെ മോശമാണ്. വെരി ക്രിട്ടിക്കല്‍. ഇന്‍ഫെക്ഷന്‍ മറ്റവയവങ്ങളെ ബാധിച്ചു തുടങ്ങി. ലംഗ്‌സ്,ഹാര്‍ട്ട്,ലിവര്‍,കിഡ്‌നി അങ്ങിനെ. ബിപി ലോ ആണ്. കിഡ്‌നി പ്രവര്‍ത്തിക്കുന്നില്ല. ശ്വാസമെടുക്കാന്‍ ബുദ്ധിമുട്ടുണ്ട്. ഇപ്പോള്‍ വെന്റിലേറ്ററിലാണ്. ഫീഡിംഗ് ട്യൂബ് വഴിയാണ്. ഇന്ന് ഡോക്ടര്‍ ജോര്‍ജ്ജ് മാത്യു വന്നശേഷം ഡയാലിസിസ് സ്റ്റാര്‍ട്ട് ചെയ്യുന്ന കാര്യം സംസാരിക്കും', ചന്ദ്രു എല്ലാം കേട്ടു. കേള്‍ക്കുകയല്ലെ നിവര്‍ത്തിയുള്ളു. രഘു, തന്റെ പ്രിയപ്പെട്ട സുഹൃത്ത്, ഒപ്പം നാടകത്തില്‍ അഭിനയിച്ചും ലോകകാര്യങ്ങള്‍ ചര്‍ച്ച ചെയ്തും നടന്നിരുന്ന, എല്ലാറ്റിലും കൃത്യമായ അഭിപ്രായം ഉണ്ടായിരുന്ന സുഹൃത്ത്. ഇപ്പോള്‍- ഈയൊരു ഘട്ടം -- .\n</p>\n<br>\n<p> ചന്ദ്രു സന്തോഷിനെ വിളിച്ചു. ' ചേട്ടാ, ഡോക്ടര്‍ ജോര്‍ജ്ജ് മാത്യു വരുമ്പോള്‍ ഇവിടുണ്ടാകണം. ഇപ്പോള്‍ എവിടെ? '</p>\n<br>\n<p>' ഞാന്‍ വീട്ടില്‍ നിന്നിറങ്ങുന്നു, നീരദയുമുണ്ട് '\n</p>\n<br>\n<p>' ശരി,ശരി', അവന്‍ ഫോണ്‍ വച്ചു</p>\n<br>\n<p>ഗ്ലാസ് ഡോറിലൂടെ ചന്ദ്രു രഘുവിനെ നോക്കി. ശ്വാസം ആഞ്ഞുപിടിക്കുമ്പോള്‍ വികസിക്കുന്ന നെഞ്ച് കാണാം. മൂക്കിലൂടെ കുഴലിട്ടിട്ടുണ്ട്. ചുറ്റിനും പലവിധ മെഷീനുകള്‍. മഴ ഒന്നു കുറഞ്ഞിട്ടുണ്ട്. ആളുകള്‍ കുടയില്ലാതെയും നടന്നുപോകുന്നു.ചിലര്‍ തലക്കു മുകളില്‍ ഒരു കൈ ഉയര്‍ത്തിയും മറ്റു ചിലര്‍ കൈലേസ് തലയിലിട്ടും. ചേമ്പിലയും വാഴയിലയും മറയാക്കി നടന്ന കുട്ടിക്കാലം ചന്ദ്രു ഓര്‍ത്തു. മഴ നനയുന്നതിന്റെ ലഹരിയായിരുന്നു എപ്പോഴും. ' മോനെ, മഴ നനയണ്ട, പനി പിടിക്കും', അമ്മയുടെ താക്കീത് പലപ്പോഴും കേള്‍ക്കാറില്ല. കളി കഴിഞ്ഞ് ഒരു തുമ്മലോടെ, മൂക്ക് ചീറ്റലോടെ തുടങ്ങുന്ന അസുഖം ഒരാഴ്ചയിലെ ക്ലാസും നഷ്ടപ്പെടുത്തിയാവും അവസാനിക്കുക. ' ഇനിയെങ്കിലും പറയുന്നത് കേട്ട് നടക്ക്വോ--', മറുപടി പറയില്ല. എങ്ങിനെ നടക്കാന്‍! മൂത്തവര്‍ പറയുന്നത് കേട്ട് നടന്നിരുന്നെങ്കില്‍ --</p>\n<br>\n<p>സന്തോഷും നീരദയും എത്തി. കാര്യങ്ങള്‍ ധരിപ്പിച്ചു. അവര്‍ രണ്ടുപേരും കരയാന്‍ തുടങ്ങി. ' --ന്താ-ദ്- കുട്ടികളെപോലെ.നമ്മള്‍ ധൈര്യായിരിക്കണ്ട ഘട്ടാ. എത്തിക്കേണ്ടിടത്ത് എത്തിച്ചു, നല്ല ചികിത്സ കൊടുക്കുന്നു. ഇനി പ്രാര്‍ത്ഥിക്കയാ വേണ്ടെ. ദൈവം അവനെ കാത്തോളും', ചന്ദ്രു ദൈവത്തെ കൂട്ടുപിടിച്ചു.</p>\n<br>\n<p>ഡോക്ടര്‍ ജോര്‍ജ്ജ് മാത്യു എത്തി. പരിശോധന കഴിഞ്ഞിറങ്ങി , സന്തോഷുമായി സംസാരിച്ചു. നേരത്തെ ജൂനിയര്‍ ഡോക്ടര്‍ പറഞ്ഞ വിവരങ്ങള്‍ കുറച്ചുകൂടി ലാഘവത്തോടെ അവതരിപ്പിച്ചു. ' ഇപ്പോള്‍ ബിപി കുറച്ചു നോര്‍മലായിട്ടുണ്ട്. കൊളസ്‌ട്രോള്‍ കുറഞ്ഞുവരുന്നു. ഷുഗര്‍ നോര്‍മലാണ്. മൂത്രം പോകുന്നില്ല, അതുകൊണ്ട് ഡയാലിസിസ് തുടങ്ങുകയാണ്. ചിലപ്പോള്‍ കുറച്ചു രക്തം വേണ്ടി വരും. ഭയപ്പെടാനൊന്നുമില്ല, എങ്കിലും ക്രിട്ടിക്കല്‍ സ്റ്റേജ് കടന്നിട്ടില്ല', അയാള്‍ സന്തോഷിന്റെ തോളില്‍തട്ടി ആശ്വസിപ്പിച്ച് നടന്നുപോയി.</p>\n<br>\n<p>ഒരു മണിക്കൂറിനുള്ളില്‍ ബില്‍ വന്നു. എഴുപത്തയ്യായിരം രൂപ ഉടന്‍ അടയ്ക്കുക. സന്തോഷ് പണവുമായി കൗണ്ടറിലേക്ക് പോയി. പതിവുള്ള ചിരി,പാമ്പിന്റെ ചിത്രം. ആശുപത്രി മാനേജ്‌മെന്റിന്റെ മന:ശാസ്ത്രം അപാരം തന്നെ. ഒരാള്‍ പരുക്കനായി രോഗവിവരം പറഞ്ഞ് തളര്‍ത്തുന്നു. മറ്റൊരാള്‍ ആശ്വാസവാക്കുകളിലൂടെ പ്രതീക്ഷ നല്‍കുന്നു. തൊട്ടുപുറകെ ബില്‍ അവതരിപ്പിക്കുന്നു. ആശ്വാസവാക്കുകളുടെ തുടര്‍ച്ചയെന്ന നിലയില്‍ സന്തോഷത്തോടെ, പ്രതീക്ഷയോടെ ബില്ലടക്കുന്നു. ദണ്ഡിന്റെ വശങ്ങളിലുള്ള പാമ്പുകള്‍ കൃത്യമായി അവരുടെ ജോലി നിര്‍വ്വഹിക്കുകയാണ്.</p>\n<br>\n<p>നല്ല തണ്ടും തടിയുമുള്ള ശരീരം.എന്നിട്ടും അവയവങ്ങള്‍ പ്രവര്‍ത്തിക്കാതിരിക്കുക. സന്തോഷ് ഓര്‍ത്തു, നീരദയ്ക്ക് വിവാഹാലോചന വന്നപ്പോള്‍ കൂടുതലൊന്നും ചിന്തിച്ചില്ല.കാഴ്ചയ്ക്ക് സുന്ദരനായ ചെറുപ്പക്കാരന്‍.സര്‍ക്കാര്‍ സര്‍വ്വീസില്‍ ജോലി.വീട്ടിലും കുഴപ്പമൊന്നുമില്ല. ഒരു സഹോദരിയെ ഉള്ളു. അവളെ കെട്ടിച്ചുവിട്ടു. അയാള്‍ക്കും ജോലിയുണ്ട്. നാട്ടില്‍ വേണ്ടത്ര സ്വത്തുമുണ്ട്. അച്ഛന്‍ മദ്യപാനിയാണെങ്കിലും ആര്‍ക്കും ഉപദ്രവമൊന്നുമില്ല, ഉപകാരിയാണ്. ഇതിലപ്പുറമൊന്നും നോക്കാനില്ല. അച്ഛനും അതേ അഭിപ്രായമായിരുന്നു. നാള്‍ പൊരുത്തമുണ്ടായിരുന്നു. എന്നാല്‍ നോക്കേണ്ടത് നാള്‍ പൊരുത്തമല്ല,മറിച്ച് ആരോഗ്യപ്പൊരുത്തമാണ് എന്ന് ഇപ്പോള്‍ തോന്നുന്നു. എന്തെല്ലാം രോഗങ്ങള്‍ ഭരിക്കുന്ന ശരീരമാണെന്ന് തിരിച്ചറിവ് ഉണ്ടാകണം. വൈദ്യപരിശോധനയ്ക്ക് ശേഷം വേണം വിവാഹം. ചെറുപ്പത്തിലേ പ്രമേഹം ബാധിച്ചിരുന്നു രഘുവിനെന്ന് അറിയുന്നത് ഈയിടെയാണ്. പാന്‍ക്രിയാസിന് തകരാറുണ്ടെന്ന് ഇപ്പോഴും. എങ്ങിനെയും സുഖമായി പുറത്തു വന്നാല്‍ മതിയായിരുന്നു. അല്ലെങ്കില്‍ ഈ ചെറുപ്രായത്തിലെ അവള്‍ --- അവനും കൊച്ചുകുട്ടിയല്ലെ. അച്ഛന്‍ എന്ന വ്യക്തി എല്ലാവര്‍ക്കും ഉണ്ടാകുമ്പോള്‍ അവനു മാത്രം--- ഓര്‍ക്കാനേ കഴിയുന്നില്ല.</p>\n<br>\n<p>ഡയാലിസിസ് ആരംഭിച്ചു. കുറച്ചു ദിവസം കൊണ്ട് കിഡ്‌നിയുടെ പ്രവര്‍ത്തനം മെച്ചപ്പെടുത്താം എന്നാണ് ഡോക്ടര്‍ പറഞ്ഞത്. വീടിനടുത്ത് താമസിക്കുന്ന മാത്യു അപ്പാപ്പന് ഡയാലിസിസ് ചെയ്യുന്ന കാര്യം അവന്‍ ഓര്‍ത്തു. വീട്ടില്‍ വച്ചുതന്നെയാണ് അത് നിര്‍വ്വഹിക്കുന്നത്. പണ്ടൊക്കെ വളരെ പ്രയാസമേറിയതും ചിലവേറിയതുമായ ഒരു സംവിധാനമായിരുന്നു ഡയാലിസിസ്. ഇപ്പോള്‍ എല്ലാം ലാഘവമാര്‍ന്നിരിക്കുന്നു. ഓരോ ദിവസം കഴിയുന്തോറും വൈദ്യസമ്പ്രദായങ്ങള്‍ മെച്ചപ്പെടുകയാണ്. ഒപ്പം രോഗങ്ങളുടെ സ്വഭാവവും. ( തുടരും------)\n</p>\n<br>\n<p>( കവര്‍ ചിത്രം -- പത്മാവതി ) </p>\n<br>",
      "title": "Nisagandhi- Part- 13",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "image": "/image/nisagandhi-13-.jpg"
    },
    {
      "id": 1014,
      "title": "Nisagandhi- Part- 14",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -14</h2>\n<p>ചന്ദ്രു വൈകിട്ടെത്തിയപ്പോള്‍ സന്തോഷ് യാത്ര പറഞ്ഞ് പിരിഞ്ഞു. അന്ന് രാത്രിയില്‍ പതിവിലും കവിഞ്ഞ ജനക്കൂട്ടമുണ്ടായിരുന്നു ക്രിട്ടിക്കല്‍ കെയര്‍ യൂണിറ്റിന് മുന്നില്‍. പലരും അടക്കിപിടിച്ച് സംസാരിക്കുകയാണ്.മൂന്നാം നമ്പര്‍ ബെഡിലെ ജോസഫിന് കുറച്ചു സീരിയസാണ്. കരളിന്റെ അസുഖമായിരുന്നു അയാള്‍ക്ക്. അത് കടുത്ത മഞ്ഞപ്പിത്തമായി മാറിയിട്ട് രണ്ടാഴ്ചയായി. ഒട്ടും കുറയുന്നില്ല. ശരീരത്തില്‍ വിഷാംശം ഏറിയിട്ടുണ്ട്. എപ്പോഴും എന്തും സംഭവിക്കാവുന്ന അവസ്ഥ. മക്കളും മരുമക്കളും ജോസഫിന്റെ സഹോദരങ്ങളുമെല്ലാം വന്നിട്ടുണ്ട്. അറുപത് വയസിനടുത്ത് പ്രായമുണ്ട് രോഗിക്ക്. ആകാംഷയുടെ മുള്‍മുനയിലാണ് അവര്‍. കെയര്‍ യൂണിറ്റിന്റെ വാതിലിലെ ഓരോ ചലനത്തിനുമൊപ്പം അവരുടെ കാലുകളും ചലിക്കും. രോഗിയെകുറിച്ചുളള കൂടുതല്‍ വിവരങ്ങള്‍ പറയാനാകും വാതില്‍ തുറക്കുക എന്നതാണ് ഓരോരുത്തരും കരുതുക. നല്ല പ്രതീക്ഷകളും ചീത്ത പ്രതീക്ഷകളുമുണ്ട് മനസില്‍.</p>\n<br>\n<p>എട്ടു മണി കഴിഞ്ഞ സമയം ഒരു പുതിയ രോഗിയെ കൊണ്ടുവന്നു. ഏകദേശം അറുപത്തിയഞ്ചു വയസുവരുന്ന ഒരു സ്ത്രീ. ക്രിട്ടിക്കല്‍ കെയറിന്റെ രണ്ടാം യൂണിറ്റിലേക്ക് അവരെ കൊണ്ടുപോയി. നന്നായി അണിഞ്ഞൊരുങ്ങിയ മൂന്ന് സ്ത്രീകളും രണ്ട് പുരുഷന്മാരും ഒപ്പം വന്നിട്ടുണ്ട്. പുരുഷന്മാര്‍ വലിയ തിരക്ക് അഭിനയിക്കുന്നുണ്ട്. ' അപ്പൊ- ഞങ്ങള്‍ അങ്ങോട്ടു പോകാം, കുട്ടികള്‍ തനിച്ചല്ലെ ഉള്ളു, നിങ്ങള്‍ ഉള്ള സൗകര്യങ്ങളില്‍ കഴിച്ചുകൂട്ടുക. നാളെ ഒരു മുറി തരാക്കാം എന്നാണ് റിസപ്ഷനിലെ കുട്ടി പറഞ്ഞത്, ' അതിലൊരാള്‍ പറഞ്ഞു</p>\n<br>\n<p>' അതിപ്പൊ കുഴപ്പമൊന്നുമില്ല ചേട്ടാ, ഞങ്ങള്‍ ഉള്ള സ്ഥലത്ത് അഡ്ജസ്റ്റ് ചെയ്യും. ഒരുമയുണ്ടെങ്കില്‍ ഉലക്കമേലും കിടക്കാം എന്നല്ലെ പഴമൊഴി', കൂട്ടത്തില്‍ ഒരു സ്ത്രീ കിലുകിലാന്നു ചിരിച്ചു.</p>\n<br>\n<p>ജോസഫിന്റെ ബന്ധുക്കള്‍ ആ ചിരി ഇഷ്ടപ്പെടാത്തവിധം അവരെ നോക്കി. എന്നാല്‍ പുതിയ അംഗങ്ങള്‍ അതൊന്നും ശ്രദ്ധിച്ചില്ല. പുരുഷന്മാര്‍ പോയതോടെ ആ സ്ത്രീകള്‍ കസേരയില്‍ ഇരുന്നു. ഒരുവള്‍ കഥ തുടരുകയാണ്'  എന്നിട്ട് ചേച്ചി, ഞാന്‍ കഴിഞ്ഞാഴ്ച വാങ്ങിയ ഡയമണ്ട് നെക്ലസാ ഇട്ടിരുന്നത്. അവള്‍ വന്നു ചോദിക്കുവാ ഇത് ഹൈദരാബാദ് ഡയമണ്ടാണോന്ന്. ഞാന്‍ പറഞ്ഞു, ശാരദേ, ഞാനത്തരം ചീപ് സാധനമൊന്നും ഇടില്ലെന്ന്. അപ്പോള്‍ അവള്‍ അറിയാതെ അവളുടെ നെക്ലസില്‍ കൈതൊട്ടു. ആ മുഖമൊന്നു കാണണമായിരുന്നു', അവര്‍ മൂന്ന് പേരും ഉറക്കെ ചിരിച്ചു. ജോസഫിന്റെ ബന്ധുക്കള്‍ അവരെ വീണ്ടും നോക്കി.</p>\n<br>\n<p>ചന്ദ്രു ആലോചിച്ചു, മനുഷ്യന്റെ അവസ്ഥകള്‍ ഏതെല്ലാം വിധമാണ്. അകത്ത് മരണാസന്നനായ ജോസഫ്.പുറത്ത് ആകാംഷയോടെ ബന്ധുക്കള്‍. അകത്തേക്ക് ഇപ്പോള്‍ പ്രവേശിച്ചൊരമ്മ. അവരുടെ രോഗത്തെകുറിച്ച് ഒരാശങ്കയുമില്ലാത്ത മക്കളും മരുമക്കളും. ദ്വിത്വങ്ങളായ ജീവിതങ്ങള്‍. ഓരോരുത്തരും അവരവരുടെ ലോകത്താണ്. കൊച്ചുകൊച്ചു ഗോസിപ്പുകളുടെ ലോകം. ' അല്ല ചേച്ചി, ഗീതേടെ കല്യാണത്തിന് അവള്‍ എന്നോട് ചേദിച്ച ചോദ്യത്തിന് ഇതല്ലാതെ മറ്റെന്താ മറുപടി. ഏഴായിരം രൂപയുടെ സാരിയല്ലിയോ ഞാനന്ന് ഉടുത്തിരുന്നത്. എന്നിട്ടവള്‍ പരസ്യമായി പറയുകയാ, ഞാന്‍ മുത്താരന്‍സില്‍ നിന്നും ഇതെടുക്കാന്‍ തുടങ്ങിയതാ, വളരെ ചീപ്പായതുകൊണ്ട് വേണ്ടെന്നു വച്ചതാണെന്ന്- ല്ലേല്‍ നമ്മള്‍ രണ്ടാള്‍ക്കും ഒരേ സാരിയായിപ്പോയേനെയെന്നും. എന്റെ തൊലിയുരിഞ്ഞു പോയെന്നേ. ചേച്ചി നോക്കിക്കോ, അടുത്തയാഴ്ച മനോഹരന്റെ കല്യാണുണ്ടല്ലൊ, അന്ന് ഞാനൊരു വെടി പൊട്ടിക്കും'.</p>\n<br>\n<p> ' വേണമെടി, വേണം.അവള്‍ടെ അഹമ്മദി ഇത്തിരി കുറയ്ക്കണം. അവന്‍ കള്ളുകച്ചോടം ചെയ്ത് കാശുണ്ടാക്കുന്നെങ്കി പാറമടയില്‍ നിന്നും ഗോപാലകൃഷ്ണന് കിട്ടുന്നതും കുറവൊന്നുമല്ലല്ലോ ? '\n</p>\n<br>\n<p> ' അതന്നെ'</p>\n<br>\n<p>അവരുടെ സംഭാഷണം ടിവി പരിപാടികളിലേക്കും സനിമയിലേക്കുമൊക്കെ നീണ്ടു. ഉച്ചത്തിലുളള സംഭാഷണവും ചിരിയും കേട്ടാല്‍ ആ പരിസരത്ത് അവരല്ലാതെ മറ്റാരും ഇല്ലെന്നു തോന്നും. അപ്പോഴാണ് ജോസഫിന്റെ ഒരു ബന്ധുവിന്റെ ഉയര്‍ന്ന ശബ്ദം കേട്ടത്. ചെറിയ മയക്കക്കാരും ബഹളം വച്ചിരുന്ന സ്ത്രീകളും ഞെട്ടി. ' നിര്‍ത്തെടീ നിന്റെയൊക്കെ അട്ടഹാസം. കുറേ നേരമായി ക്ഷമിക്കുന്നു. ആശുപത്രിയാണെന്നുളള ബോധം വേണ്ടെ നിനക്കൊക്കെ. ഇതെന്താ ചന്തയോ റസ്റ്റാറന്റോ മറ്റോ ആണോ? ഇവിടെ മനുഷ്യര് ടെന്‍ഷനടിച്ചിരിക്കുമ്പോഴാ അവള്‍ടെ ഒരു കല്യാണവിശേഷവും സിനിമക്കഥയും'\n</p>\n<br>\n<p>ആരും ഒന്നും മറുപടി പറഞ്ഞില്ല. സ്ത്രീകള്‍ പ്രതിമകളെപോലെ തരിച്ചിരുന്നു. മറുപടി പറഞ്ഞാല്‍ പ്രശ്‌നമാകും എന്ന് ചന്ദ്രുവിനറിയാം. അയാളുടെ മുഖഭാവം അത്തരത്തിലാണ്. പക്ഷെ സ്ത്രീകള്‍ മന:ശാസ്ത്രം പഠിച്ചവരാണന്നു തോന്നുന്നു. അവര്‍ കസേരയിലേക്ക് ചാഞ്ഞ് ഇതൊന്നും തങ്ങളെ ബാധിക്കുന്നതല്ല എന്ന വിധം കൈകെട്ടി കണ്ണുമടച്ച് ഒറ്റ ഇരുപ്പ്. പരസ്പരം അഭിപ്രായം കൈമാറാതെ ഒരേപോലെ പ്രവര്‍ത്തിക്കാന്‍ കഴിയുംവിധം പൊരുത്തമുള്ള സ്ത്രീകള്‍. അവര്‍ പിന്നെ ശബ്ദിക്കുകയോ അനങ്ങുകയോ ചെയ്തില്ല.ചന്ദ്രുവിന് ചിരിവന്നു.എത്ര പെട്ടെന്നാണ് മനുഷ്യര്‍ക്ക് മാറാന്‍ കഴിയുക. തമാശകളുടെ ലോകത്തുനിന്നും വളരെ സീരിയസായ അവസ്ഥയിലേക്ക് മാറാന്‍ നിമിഷങ്ങളേ വേണ്ടു.\n</p>\n<br>\n<p> പുറത്തിറങ്ങി കുറച്ചു സമയം കാറ്റുകൊളളാമെന്ന് ചന്ദ്രു കരുതി. പടിക്കെട്ടുകള്‍ കയറി വരുന്നിടത്ത് ഒരു കിളിവാതിലുണ്ട്. അത് സ്വല്‍പ്പം തുറന്നുവച്ചാല്‍ കാറ്റു കിട്ടും. അവിടെ പ്രായമായ ഒരു മനുഷ്യന്‍ നില്‍ക്കുന്നു. ഏകദേശം അറുപത്തിയഞ്ച് വയസുണ്ടാകും. കുറേക്കാലം കറുപ്പ് നിറമടിച്ച് ഇപ്പോള്‍ ഡൈ വേണ്ടെന്നുവച്ച മുടിയും മീശയുമാണയാള്‍ക്ക്. താടിരോമങ്ങളും വളര്‍ന്നിട്ടുണ്ട്. ' ജോസഫ് അച്ചായന്റെ---', ചന്ദ്രു ചോദിച്ചു. അല്‍പ്പം ഇഴയുന്നതും ഉറച്ചതുമായ ശബ്ദത്തില്‍ അയാള്‍ പറഞ്ഞു, ' അവന്‍ എന്റെ അനിയനാ. മിടുക്കനായിരുന്നു ,പഠിക്കാനും മറ്റുള്ളവരെ സഹായിക്കാനുമൊക്കെ എപ്പോഴും മുന്നിലായിരുന്നു. കൂട്ടുകാരാണ് അവന്റെ വീക്ക്‌നസ്. ചെറുപ്പത്തിലേ അങ്ങിനെയാ. അവരുടെയൊക്കെ നിര്‍ബ്ബന്ധത്താലാ കുടി ഇത്ര കൂടിയേ. അല്ലെങ്കില്‍ ശനിയാഴ്ചകളില്‍ മാത്രമെ ഉണ്ടായിരുന്നുള്ളു. അതും ഞങ്ങള്‍ക്കൊപ്പം. എല്ലാവരും ഒത്തകൂടിയുള്ളൊരു മദ്യസേവ. കൂട്ടുകാര്‍ ചേര്‍ന്നപ്പൊ അത് നിത്യവുമായി. പിന്നെ രാവെന്നില്ല, പകലെന്നില്ല, കുടിക്കാന്‍ മാത്രമായി താത്പ്പര്യം. ഈ മദ്യത്തിന് അങ്ങിനെയൊരു പ്രശ്‌നമുണ്ടനിയാ, വശ്യത നശിക്കാത്തൊരു കാമുകിയെപോലെയാണത്. ഒരിക്കല്‍ ഒപ്പം കൂടിയാല്‍ പിന്നെ മറ്റെല്ലാം മറക്കും. ഒരു പാട് ഉപദേശിച്ചു, ചികിത്സിച്ചു, ഒടുവില്‍ കടുത്ത മഞ്ഞപ്പിത്തം വന്നിട്ടുപോലും അവനറിഞ്ഞില്ല', അദ്ദേഹം കൈകള്‍കൊണ്ട് താടിയുഴിഞ്ഞു. പിന്നെ തലമുടിയില്‍ തലോടി. അപ്പോഴേക്കും അകത്ത് കരച്ചിലുയര്‍ന്നു.' അയ്യോ അച്ചായാ, എന്റച്ചായന്‍ പോയേ,അയ്യോ എനിക്കിനി ആരുമില്ലേ' അദ്ദേഹം ആ ശ്ബദത്തില്‍ മുങ്ങി അവിടെത്തന്നെ നിന്നു. പ്രതീക്ഷിച്ച ഒന്ന് നടന്നു കഴിഞ്ഞതിന്റെ അനിവാര്യമായ അവസാനം കണ്ടപോലെ, നാടകം അവസാനിച്ച് കര്‍ട്ടന്‍ വീണിട്ടും ഒരു നിമിഷം ഓര്‍ത്തിരിക്കുന്ന കാഴ്ചക്കാരനെ പോലെ. ചന്ദ്രുവിന് എന്ത് ചെയ്യണമെന്നറിയാത്ത അവസ്ഥ. അവന്‍ അയാളുടെ തോളില്‍ കൈവച്ചു. ഒരിക്കലും പരിചയപ്പെട്ടിട്ടില്ലാത്ത ഒരു മനുഷ്യന്‍. ഇപ്പോള്‍ തനിക്കൊരു സ്വന്തക്കാരനെ പോലെ. അദ്ദേഹം പതുക്കെ ചന്ദ്രുവിലേക്ക് ചാരി ഒന്ന് ഏങ്ങലടിച്ചു.\n</p>\n<br>\n<p>ആ രാത്രി തിരക്കിന്റേതായിരുന്നു. ആര്‍ക്കും ഉറങ്ങാന്‍ കഴിഞ്ഞില്ല. പലവിധ സഹായങ്ങള്‍ക്കും സിസ്റ്ററന്മാര്‍ ചന്ദ്രുവിനെ വിളിച്ചു. ചന്ദ്രു അവര്‍ക്ക് ഒരു ആസ്പത്രി ജീവനക്കാരനെപോലെയാണ്. ഡോക്ടറന്മാര്‍ മരണം ഉറപ്പാക്കി, പിന്നെ ബില്ലുവന്നു, തുകയടച്ചു. ഒടുവില്‍ ശരീരം പുറത്തേക്ക്. ചന്ദ്രു ജോസഫിനെ കാണുന്നത് അപ്പോഴാണ്. സിഗ്മ ബാറില്‍ വലത്തേമൂലയില്‍ സ്ഥിരം ഗ്രൂപ്പിലെ അംഗം. ഉച്ചത്തില്‍ തമാശകളും ചിരിയുമൊക്കെയായി രാവേറെ ചെല്ലുംവരെ അവരുണ്ടാകും. ജോസഫായിരുന്നു അവരുടെ ലീഡര്‍. 'ജോസഫേട്ടന് പ്രണാമം', അവന്‍ മനസില്‍ പറഞ്ഞു. ലിഫ്റ്റിലൂടെ താഴെയെത്തിയ ശരീരം ആംബുലന്‍സില്‍ കയറ്റാനും ചന്ദ്രു സഹായിച്ചു. വാഹനം നീങ്ങുമ്പോള്‍ ചന്ദ്രു വിചാരിച്ചു, ' എല്ലാ യാത്രകളും എല്ലാ ആഘോഷങ്ങളും ഇവിടെ അവസാനിക്കുന്നു. ആരും പറയാതെ ജനിക്കുന്നു, ആരും പറയാതെ തന്നെ മരണവും. അതിനിടയില്‍ എന്തൊക്കെയാണ് നടക്കുന്നത്. ഓരോ ദിനവും സംഭവബഹുലമാണ്. എന്നാല്‍ അന്തിമമായി എന്താണുള്ളത്? ഒന്നും ഇല്ല എന്നും ഒരു പാടുണ്ട് എന്നും പറയാം. രണ്ടും ഫിലോസഫിയാണ്. പക്ഷികള്‍ കൊത്തിപ്പെറുക്കുന്നു,പറക്കുന്നു,രസിക്കുന്നു. മനുഷ്യനും ഭക്ഷണം കഴിക്കുന്നു, യാത്രകള്‍ ചെയ്യുന്നു, പലവിധത്തില്‍ രസിക്കുന്നു. ഒരു വ്യത്യാസമേയുള്ളു, പക്ഷികള്‍ക്ക് ഇഷ്ടമുള്ളത് ചെയ്താല്‍ മതി, മനുഷ്യന് ഇഷ്ടമില്ലാത്തവയും ചെയ്യേണ്ടിവരുന്നു'. ഇങ്ങിനെ പലതും ഓര്‍ത്തുനില്‍ക്കെ സന്തോഷും സുകുമാരനും എത്തി. ജോസഫ് അച്ചായന്റെ കഥയൊക്കെ പറഞ്ഞ് കുറച്ചുനേരം നിന്നശേഷം ചന്ദ്രു മടങ്ങി ( തുടരും---)\n</p>\n<br>\n<p>( കവര്‍ ചിത്രം -- പത്മാവതി)</p>\n<br>",
      "image": "/image/nisagandhi-14.jpg"
    },
    {
      "id": 1015,
      "title": "Nisagandhi-- Part- 15",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -15</h2>\n<p>രാവിലെ ഡോക്ടര്‍ എത്തി. പരിശോധന കഴിഞ്ഞു.ഡയാലിസിസ് വിജയകരം. ഇപ്പോള്‍ കുറച്ച് ഓര്‍മ്മ തെളിഞ്ഞിട്ടുണ്ട്. പഞ്ചസാരയുടെ അളവ് നോര്‍മലാണ്. എങ്കിലും ക്രിട്ടിക്കല്‍ സ്‌റ്റേജ് തരണം ചെയ്തിട്ടില്ല. ഡോക്ടര്‍ ആശ്വാസവാക്കുകള്‍ പറഞ്ഞ് പോയി. അല്‍പ്പം കഴിഞ്ഞപ്പോള്‍ അന്‍പതിനായിരം രൂപയുടെ ബില്ലും വന്നു. തുക അടയ്ക്കുന്നതില്‍ വിഷമമില്ല, വസ്തു വിറ്റായാലും അതൊക്കെ ചെയ്യും, പക്ഷെ ആളിനെ ആരോഗ്യവാനായി തിരിച്ചു കിട്ടണം, അതാണ് പ്രധാനം, സന്തോഷ് ബന്ധുവായ ഡോക്ടര്‍ സദാശിവനോട് പറഞ്ഞു. ' ഞാന്‍ ഇന്നും സംസാരിച്ചു മോനെ. അവര്‍ പരമാവധി നോക്കുന്നുണ്ട്. പിന്നെല്ലാം ദൈവത്തിന്റെ കൈയ്യിലാ. അത്ര മോശം നിലയിലല്ലെ അവര്‍ക്ക് അവനെ കിട്ടിയത്. '\n</p>\n<br>\n<p>ആ ദിവസവും അങ്ങിനെ കഴിഞ്ഞുപോയി. പകലിന്റെ നീളം കൂടിയിരിക്കുന്നു. ഒന്നും ചെയ്യാനില്ലാതെ ആസ്പത്രി വരാന്തയില്‍ ഇരിക്കുന്ന അവസ്ഥ, അതിന്റെ തീഷ്ണത, അതനുഭവിക്കുന്നവര്‍ക്കേ അറിയൂ. എന്തെങ്കിലും വായിക്കാം എന്നു കരുതിയാല്‍ അതിനുള്ള മാനസികാവസ്ഥയുമില്ല. വരുന്നവരേയും പോകുന്നവരേയും കണ്ടും സംസാരിച്ചും ഇരുന്നുറങ്ങിയും ചായ കുടിച്ചും -- അസ്വസ്ഥമാണ് മനസ്. അത് ശരീരത്തിലും അറിയാന്‍ കഴിയുന്നു. ക്ഷീണം കണ്ണുകളെ വല്ലാതെ പൊതിയുന്നു. സന്തോഷ് കസേരയില്‍ ഇരുന്ന് ഒന്നുകൂടി മയങ്ങി.</p>\n<br>\n<p>ചന്ദ്രു പകല്‍ നന്നായുറങ്ങി. തലേദിവസത്തെ അധ്വാനത്തിന്റെ ക്ഷീണം. സാധാരണയായി രാഹുലിനൊപ്പം അല്‍പ്പം കളിക്കുന്നതാണ്. അവന്‍ അതിനായി വരുകയും ചെയ്തിരുന്നു. നാല് വയസേ ഉള്ളെങ്കിലും അവന്റെ ബുദ്ധിവൈഭവവും പെരുമാറ്റരീതിയും ചന്ദ്രുവിനെ അത്ഭുതപ്പെടുത്താതിരുന്നില്ല.ചന്ദ്രു കട്ടിലില്‍ കിടക്കുകയാണ്. ' എന്താ അങ്കിള്‍, ക്ഷീണമാണോ? '\n</p>\n<br>\n<p> ' ങ്ഹാ, ഇന്നലെ ഒട്ടും ഉറങ്ങിയില്ല മോനെ'</p>\n<br>\n<p>' ഞാന്‍ അങ്കിളിനെ ബുദ്ധിമുട്ടിക്കുന്നില്ല, എന്റച്ഛന് ആശുപത്രിയില്‍ കൂട്ടിരിക്കുന്ന ആളല്ലെ, അങ്കിള്‍ ഉറങ്ങിക്കോ', അവന്‍ ദേഹത്തൊന്നു തട്ടിയശേഷം നടന്നുപോയി. ചന്ദ്രുവിന്റെ കണ്ണുകള്‍ നിറഞ്ഞു. കൊച്ചുകുട്ടിയാണെങ്കിലും എത്ര പക്വത നിറഞ്ഞ സമീപനം. നീരദയുടെ അച്ഛന്‍ നരേന്ദ്രനുമായി രാഹുല്‍ നല്ല സൗഹൃദത്തിലായിരുന്നു. കര്‍ക്കശക്കാരനായ അദ്ദേഹത്തെ മറ്റുള്ളവര്‍ ഭയഭക്തി ബഹുമാനത്തോടെയാണ് സമീപിച്ചിരുന്നതെങ്കില്‍ രാഹുല്‍ ഒരു കൂട്ടുകാരനോട് എന്ന നിലയിലായിരുന്നു. ' അപ്പുപ്പാ, ഇവിടെ വാ ' എന്നു പറഞ്ഞാല്‍ അനുസരണയുള്ളൊരു കുട്ടിയെപോലെ അയാള്‍ ചെല്ലുമായിരുന്നു. അവന് സൈക്കിളോടിക്കാനും കഥ കേള്‍ക്കുവാനും കൊച്ചുവര്‍ത്തമാനം പറയാനും ഒരു സുഹൃത്ത്. അദ്ദേഹത്തെ അവന്‍ കൃത്യമായി അനുകരിക്കുകയും ചെയ്യുമായിരുന്നു. എന്നും മത്സ്യം നിര്‍ബ്ബന്ധമാണ് നരേന്ദ്രന്. വീട്ടില്‍ മീന്‍കാരികള്‍ മത്സ്യം കൊണ്ടുവരും. ഇരുനൂറും ഇരുനൂറ്റമ്പതും രൂപയ്ക്ക് മീന്‍ വാങ്ങും. ആദ്യം ഒരു വിലത്തര്‍ക്കമൊക്കെ നടത്തും. പിന്നീടാണ് വാങ്ങുക. അദ്ദേഹത്തിന്റെ മരണശേഷം ആ രീതി രാഹുല്‍ ഏറ്റെടുത്തു.മീന്‍കാരി വരുമ്പോള്‍ അവന്‍ ചോദിക്കും, 'എന്താ മീന്‍ ?'</p>\n<br>\n<p>'നെയ്മീനാ കുഞ്ഞെ'</p>\n<br>\n<p>' എത്ര രൂപ '</p>\n<br>\n<p> ' മുന്നൂറ് രൂപ '</p>\n<br>\n<p>' വേണ്ട, വേണ്ട, കൊണ്ടുപോയ്‌ക്കോ, കൊണ്ടുപൊയ്‌ക്കോ'</p>\n<br>\n<p>അവര്‍ പോകാതെ നില്‍ക്കും. രാഹുല്‍ കൈ പിന്നില്‍കെട്ടി കുറച്ചുനേരം അങ്ങോട്ടുമിങ്ങോട്ടും നടക്കും. ' വേണ്ടെന്നു പറഞ്ഞില്ലെ ' എന്നു പറഞ്ഞ് അവന്‍ അകത്തേക്ക് പോകും.തിരികെ വരുന്നത് ചട്ടിയുമായാണ്. മീന്‍ മുറിച്ച് വൃത്തിയാക്കി മീന്‍കാരി നല്‍കും. ' നരേന്ദ്രന്‍ സാറ് ചെയ്യുന്ന അതേ രീതിയിലാണ് ആ കുഞ്ഞും ചെയ്യുന്നത്. കുട്ട്യോള് മുതിര്‍ന്നോരെ അനുകരിക്കൂ -ന്നു പറയുന്നത് എത്ര നേരാ', മീന്‍കാരി പറയും. കാഴ്ച കണ്ടുനില്‍ക്കുന്ന അമ്മുമ്മ ലളിതയും അമ്മ നീരദയും ചിരിക്കും. അവന് ചിരി വരില്ല. ഗൗരവത്തിലാണ്. ' എന്താ ചിരിക്കുന്നെ, പോയി നിങ്ങടെ ജോലിനോക്ക്', അവന്‍ പറയും. പാവം ,ഇപ്പോള്‍ സ്‌കൂളില്‍ പോകുന്നില്ല. വീട്ടിനുള്ളില്‍ നിന്ന് മുഷിയുകയാണ്. ഉറക്കത്തിലേക്ക് ആണ്ടിറങ്ങുമ്പോള്‍ ചന്ദ്രുവിന്റെ  മനസില്‍ ഇതൊക്കെയാണ് തെളിഞ്ഞുവന്നത്</p>\n<br>\n<p>വൈകിട്ട് ഏഴ് മണിയോടെ അവന്‍ ആസ്പ്പത്രിയിലെത്തി. മോഹനും മഹാദേവനും ഏലിയാസും വന്നിട്ടുണ്ടായിരുന്നു. ആസ്പത്രിയാകുമ്പോള്‍ സ്വാഭാവികമായും രോഗവും ആശുപത്രിയുമൊക്കെയാണ് ചര്‍ച്ചയാവുക. ' മെഡിക്കല്‍ കോളേജിലെ ഡോക്ടറന്മാര്‍ക്ക് സ്വകാര്യപ്രാക്ടീസ് ഉണ്ടായിരുന്ന കാലത്ത് നൂറോ ഇരുനൂറോ രൂപ വീട്ടില്‍ കൊണ്ടുപോയി നല്‍കിയാല്‍ പിന്നെ രോഗിയെ അവര്‍ ശ്രദ്ധിച്ചുകൊള്ളും എന്നൊരു വിശ്വാസമുണ്ടായിരുന്നു. രോഗിയുടെ ബന്ധുക്കളും ഡോക്ടറും തമ്മിലുണ്ടായിരുന്ന ആ ബോണ്ട് ഇല്ലാതായതോടെ മെഡിക്കല്‍ കോളേജില്‍ പോകാനുള്ള ധൈര്യം ചോര്‍ന്നുപോയി. ' മഹാദേവന്‍ പറഞ്ഞു. ' അതിലൊന്നും അര്‍ത്ഥമില്ല മാഹാദേവാ', ഏലിയാസ് തന്റെ അഭിപ്രായം അറിയിച്ചു, ' അവര്‍ക്ക് നല്ല ശമ്പളം നല്‍കുന്നുണ്ട്. ഇനിയും കൂടുതല്‍ സൗകര്യങ്ങള്‍ അനുവദിക്കണം. പക്ഷെ രോഗികളോടുളള ഡെഡിക്കേഷന്‍ കൂടണം. അതുണ്ടോ എന്നു പരിശോധിക്കാന്‍ സംവിധാനവും വേണം. പണത്തിനോടുളള ആര്‍ത്തി ഈ ശാഖ തെരഞ്ഞെടുക്കുന്നവര്‍ക്ക് ഉണ്ടാകാന്‍ പാടില്ല. ഡല്‍ഹിയിലും മറ്റും ഈ പ്രൈവറ്റ്  പ്രാക്ടീസ് രീതിയേ ഇല്ല. പക്ഷെ നമ്മുടെ ആളുകള്‍ക്ക് ഈയൊരു ശീലമുണ്ട്. ഡോക്ടറെ വീട്ടില്‍ പോയി കാണുക എന്നത്. ക്ഷേത്രത്തില്‍ പോയി ദൈവത്തിന് പണം നല്‍കുന്നപോലെ ഒരു വിശ്വാസം '</p>\n<br>\n<p> ' പണത്തോട് അമിതമായ ആര്‍ത്തിയുള്ള ഡോക്ടര്‍മാര്‍ പണ്ടും ഉണ്ടായിരുന്നു', മോഹന്‍പറഞ്ഞു. ' എന്റെ അച്ഛന് അപകടം പറ്റി മെഡിക്കല്‍ കോളേജില്‍ കൊണ്ടുവന്നു. വര്‍ഷങ്ങള്‍ക്ക് മുന്‍പാണ്. അവിടെ ഓര്‍ത്തോ ഒന്ന്, രണ്ട്,മൂന്ന് എന്ന് മൂന്ന് സീനിയര്‍ ഡോക്ടര്‍മാരുടെ ടീമുണ്ട്. അന്ന് ഓര്‍ത്തോ ഒന്നിന്റെ ഓപി ആയിരുന്നു. അച്ഛനെ ആസ്പത്രിയില്‍ അഡ്മിറ്റ് ചെയ്തു. ഡോക്ടര്‍ ജോസഫാണ് നോക്കിയത്. വാര്‍ഡില്‍ എത്തിയപ്പോഴേ മറ്റു രോഗികളുടെ ബന്ധുക്കള്‍ പറഞ്ഞു, അയാള്‍ വലിയ ആര്‍ത്തിയുളള ആളാണ്,മിടുക്കനുമാണ്. രണ്ടിലെ ചെറിയാന്‍ ഡോക്ടര്‍ക്ക് ആര്‍ത്തിയില്ല,വല്ലതും കൊടുത്താല്‍ വാങ്ങുമെന്നേയുള്ളു.ജോസഫിന്റെ കാര്യം വളരെ ശരിയായിരുന്നു. ആദ്യ ദിവസം കാര്യമായെല്ലാം നോക്കി, കൊച്ചു വര്‍ത്തമാനം പറഞ്ഞുപോയി. വൈകിട്ട് വീട്ടില്‍ പോയി കണ്ട് അഞ്ഞൂറ് രൂപ കൊടുത്തു. അന്നത് വലിയ തുകയാണ്. അത്രയുമൊന്നും കൈയ്യിലെടുക്കാനുമില്ല. കുറച്ചു കോംപ്ലിക്കേറ്റഡാണ്,കാലില്‍ മൂന്നുനാല് ഒടിവുണ്ട്,മുറിക്കാതെ കൊണ്ടുപോകാമോ എന്നു നോക്കാം. പ്രായം, പ്രമേഹം- പലവിധ പ്രശ്‌നങ്ങളുണ്ട് എന്നു പറഞ്ഞു. പണം വാങ്ങി തൊഴുതു. ഞങ്ങള്‍ പോരുകയും ചെയ്തു. നാല് ദിവസം കഴിഞ്ഞപ്പോള്‍ ശ്രദ്ധ കുറഞ്ഞു. അടുത്ത ബെഡിലെ രോഗിയുടെ കൂട്ടിരിപ്പുകാരന്‍ പറഞ്ഞു,' മൂന്ന ദിവസം കൂടുമ്പോള്‍ വീട്ടില്‍ പോയി കാണണം -ല്ലേല്‍ അങ്ങേര്‍ നോക്കില്ല. '</p>\n<br>\n<p>വീണ്ടും പോയി. അങ്ങിനെ എത്രവട്ടം. കാല് മുറിക്കേണ്ടി വരുമെന്ന് അങ്ങേര്‍ക്ക് ആദ്യമെ അറിയാമായിരുന്നു. എങ്കിലും ഉദ്ദേശിച്ച തുക കൈയ്യിലെത്താനായി അത് പരമാവധി നീട്ടിവച്ചു.ഓപ്പറേഷന്റെ തലേദിവസം ഓപ്പറേഷന്‍ നന്നായി ചെയ്യുന്നതിനായി രണ്ടായിരം രൂപ കൊണ്ടുപോയി നല്‍കി. ' ഡോക്ടര്‍, രണ്ടായിരം രൂപയുണ്ട്, എല്ലാം നന്നായി ചെയ്യുമല്ലോ', അയാള്‍ ചിരിച്ചു. കഷണ്ടിത്തലയും മുഖവും കൂട്ടുചേരുന്ന ചിരി. ' സ്വന്തമായി ഭൂമി ഒക്കെ ഇല്ലെ, അതൊക്കെ ഇത്തരം സന്ദര്‍ഭങ്ങളില്‍ ഉപയോഗിക്കാന്‍ വേണ്ടിയാ മോഹനാ', അത് പറയുമ്പോള്‍ ഗോളം പോലെയുള്ള കണ്ണുകള്‍ കുറച്ച് അടച്ചു തുറന്നു. നൂറ് ദിവസത്തിലേറെ ആശുപത്രിയില്‍ കിടന്നു. വസ്തുവിറ്റ് ചിലവാക്കേണ്ടിയും വന്നു. അന്ന് അയാളോട് വലിയ ദേഷ്യം തോന്നിയിരുന്നു. വഴിയില്‍ കാണുമ്പോള്‍ കല്ലെടുത്തെറിയണം, അല്ലെങ്കില്‍ പരസ്യവിചാരണ ചെയ്യണം എന്നൊക്കെ ചിന്തിച്ചു. എന്നാല്‍ ഇപ്പോള്‍ ആലോചിക്കുമ്പോള്‍ അതൊക്കെ എത്ര നിസാരമായിരുന്നു എന്നു തോന്നുകയാണ്.</p>\n<br>\n<p>'ഇപ്പോള്‍ മെഡിക്കല്‍ കോളേജില്‍ പോകാന്‍ ധൈര്യം കുറവ്. സ്വകാര്യ ആശുപത്രിയിലാണെങ്കില്‍, കണ്ടില്ലെ ബില്ലുകള്‍. ഒരു സാധാരണക്കാരന് താങ്ങാന്‍ കഴിയാത്തവിധം. യൂറോപ്പിലൊക്കെ മൊത്തത്തില്‍ ഇന്‍ഷുറന്‍സാണ്. അതുകൊണ്ട് അധികം പ്രശ്‌നമില്ല. ഇവിടെയും ഇപ്പോള്‍ തുടങ്ങിയിട്ടുണ്ട്. ഒരാള്‍ പറഞ്ഞപോലെ, അസുഖമുണ്ടെങ്കില്‍ കുഴപ്പമില്ല, - ല്ലേല്‍- ഇന്‍ഷുറന്‍സ് നഷ്ടമാണ്. അസുഖം വരാനായി ആരെങ്കിലും പ്രാര്‍ത്ഥിക്കുമോ? ഇനി ഇന്‍ഷുറന്‍സ് എടുത്താല്‍ ആ ഒരു സമീപനം ഉണ്ടായോലോ എന്നു കരുതിയാണ് ഞാന്‍ ആരോഗ്യ ഇന്‍ഷുറന്‍സ് എടുക്കാത്തത്. പക്ഷെ രഘുവിന്റെ കാര്യം നോക്കുമ്പൊ, അത് വേണ്ടിയിരുന്നു എന്നു തോന്നുകയാണ്', ചന്ദ്രു പറഞ്ഞു.</p>\n<br>\n<p>' എടാ ചന്ദ്രു, നേരമേറെയായി, ഞങ്ങള്‍ പൊയ്‌ക്കോട്ടെ?, ഏലിയാസ് ചോദിച്ചു.\n</p>\n<br>\n<p>' അവന്റെ ട്രീസയുടെ വിളി ഇപ്പോള്‍ വരും, പിന്നെ പ്രശ്‌നമാണ്', മഹാദേവന്‍ പറഞ്ഞു. അവര്‍ ചിരിച്ചു.</p>\n<br>\n<p>' ഉള്ള കാര്യം പറയുമ്പൊ നിഷേധിക്കണ്ടല്ലൊ', ഏലിയാസ് പറഞ്ഞു. അവര്‍ പിരിഞ്ഞപ്പോള്‍ ചന്ദ്രു കെയര്‍ യൂണിറ്റിന് മുന്നില്‍ നിന്ന സിസ്റ്ററുടെ അടുത്തേക്ക് നടന്നു. ( തുടരും--)\n\n</p>\n<br>\n<p>( കവര്‍ ചിത്രം-- പത്മാവതി)</p>\n<br>",
      "image": "/image/nisagandhi-15.jpg"
    },
    {
      "id": 1016,
      "title": "Nisagandhi -Part- 16",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -16</h2>\n<p>' ചന്ദ്രുവേട്ടാ, എന്നാ വിശേഷം ?', സിസ്റ്റര്‍ മേരി ചോദിച്ചു</p>\n<br>\n<p>' ഓ-എന്നാ പറയാനാ-ഇന്നലെ കൂട്ട് കേസുകെട്ടൊന്നുമില്ലല്ലോ- ല്ലേ?'</p>\n<br>\n<p>' ഇല്ല ചേട്ടാ, ഇന്നലെ വല്ലാത്തൊരവസ്ഥയായിപ്പോയി. അതും ആ മീന ലീവിലുമായിരുന്നു. ഇവിടെ പുറമെ എല്ലാ സൗകര്യങ്ങളുമുണ്ടെങ്കിലും സ്റ്റാഫൊക്കെ കുറവാന്നെ. പിന്നെ പഠിക്കുന്ന പിള്ളേരല്ലെ, അവര്‍ക്കൊരു സീരിയസ്‌നസ് ഒന്നുമില്ലെന്നു കൂട്ടിക്കോ' , മേരി പറഞ്ഞു.\n</p>\n<br>\n<p>' അപ്പൊ മരുന്നു മാറിക്കൊടുപ്പും സമയത്തിന് കൊടുക്കാതിരിക്കലുമൊക്കെയുണ്ടാവും-ല്ലെ? ', ചന്ദ്രു ചോദിച്ചു.\n</p>\n<br>\n<p>' ഓ- നമ്മള് പരമാവധി ശ്രദ്ധിക്കും. പിന്നെ അതീവ ഗരുതരം കേസുകളല്ലെ വരുന്നതൊക്കെ. നിങ്ങടെ രഘു തന്നെ എത്ര കുഴപ്പം പിടിച്ച അവസ്ഥയിലാ. ഇന്നുതന്നെ പനി 104 ഡിഗ്രിവരെയായി. എന്നൂച്ചാ നല്ല ഇന്‍ഫെക്ഷനുണ്ടെന്നുറപ്പ്. ങ്ഹാ- ഞാന്‍ ചെല്ലട്ടെ,മരുന്നു കൊടുക്കാന്‍ നേരമായി', മേരി അകത്തേക്കു നടന്നു.\n</p>\n<br>\n<p>രാത്രി അതിന്റെ പതിവ് ചേഷ്ടകള്‍ കാട്ടിത്തുടങ്ങിയിരുന്നു. കാര്‍മേഘങ്ങളും ചന്ദ്രനും ഒളിച്ചുകളിക്കുന്നു. ചന്ദ്രു കുറേനേരം മേഘങ്ങളെ നോക്കിനിന്നു. കുട്ടിക്കാലത്ത് വീട്ടുമുറ്റത്തെ മണല്‍കൂനയില്‍ കിടന്ന് മേഘങ്ങള്‍ കാണുമായിരുന്നു. അവയുടെ ചലനങ്ങളും അവ ഉണര്‍ത്തിവിടുന്ന ചിത്രങ്ങളും എത്ര സമയം നോക്കിയിരുന്നാലും മടുപ്പു തോന്നില്ല.\n</p>\n<br>\n<p>ആള്‍ക്കാര്‍ പതിവുപോലെ കസേരയില്‍ നിരന്നു. ഉറങ്ങാന്‍ വട്ടം കൂട്ടുന്നവരാണ്. ചിലര്‍ ഷീറ്റുകളുമായി തറയില്‍ കിടക്കാനുള്ള ശ്രമത്തിലാണ്. ചന്ദ്രു ഓരോരുത്തരെയായി നിരീക്ഷിച്ചു. ചിലരോടൊക്കെ ലോഹ്യം പറഞ്ഞു. കൂടുതല്‍ ആള്‍ക്കാരും തന്നിലേക്ക് ഒതുങ്ങുന്നവരാണ്. മനുഷ്യര്‍ പൊതുവെ അങ്ങിനെയാണല്ലൊ. അവനിലേക്ക് ഒതുങ്ങിയൊതുങ്ങി ഒറ്റപ്പെട്ട തുരുത്തുകള്‍പോലെയാവാന്‍ ആഗ്രഹിക്കുന്നവര്‍. ആരൊക്കെയുണ്ടെന്നു പറഞ്ഞാലും ആരുമില്ലാത്ത അവസ്ഥ. രഘു സുഖമില്ലാതെ കിടക്കുന്നു. അവന്റെ വേദന മറ്റൊരാള്‍ക്ക് പങ്കിടാന്‍ കഴിയില്ല. നീരദക്കുണ്ടാകുന്ന വിഷമം ആര്‍ക്ക് പങ്കിടാന്‍ കഴിയും.</p>\n<br>\n<p>കഴിഞ്ഞ ദിവസങ്ങളില്‍ കണ്ടിട്ടില്ലാത്ത ഒരു മുഖമാണ് തന്റെ എതിര്‍വശത്തിരുന്ന് ഉറങ്ങുന്നതെന്ന് രഘു ശ്രദ്ധിച്ചു. സാമാന്യം തടിയുള്ള മനുഷ്യന്‍. കട്ടി മീശ. കഷണ്ടിത്തല. അയാള്‍ ഒരു വെള്ള ഷീറ്റുകൊണ്ട് കാല്‍ മുതല്‍ അരവരെ മറച്ചിട്ടുണ്ട്. ഷര്‍ട്ടും പാന്റ്‌സുമാണ് വേഷം. കണ്ണടച്ച് അധികം കഴിയുംമുന്നെ കൂര്‍ക്കംവലിക്കാന്‍ തുടങ്ങി. ആ ശബ്ദം കേട്ട് മറ്റുള്ളവരും നോക്കി. പിന്നെ മെല്ലെ ആ ശബ്ദം അന്തരീക്ഷത്തിന്റെ ഭാഗമായി മാറി. അര മണിക്കൂര്‍ കഴിഞ്ഞപ്പോള്‍ ചന്ദ്രു ശ്രദ്ധിച്ചു, അയാള്‍ ആ വെള്ളമുണ്ട് നെഞ്ചോളം വലിച്ചിട്ട്, കാലുകള്‍ നീട്ടിവച്ചുള്ള ഇരിപ്പായി. ഉറക്കം വരാത്തതിനാല്‍ ചന്ദ്രു വരാന്തയില്‍ അങ്ങോട്ടുമിങ്ങോട്ടും നടന്നു. പുതിയ കൂട്ടിരുപ്പുകാരന്റെ വെളള പുതപ്പ് കുറച്ചു താഴേക്കുപോയി. അയാള്‍ ഉറക്കത്തില്‍തന്നെ അതെടുത്ത് അതിന്റെ രണ്ട് മൂലകള്‍ ചുരുട്ടി കഴുത്തിലൂടെ എടുത്ത് പിന്നില്‍ കെട്ടിയിട്ടു. തുടര്‍ന്ന് ഒന്നുകൂടി ചരിഞ്ഞ് തല കസേരയില്‍ കൃത്യമായി ചായ്ച്ച് കിടപ്പായി. ആ കാഴ്ച കണ്ടപ്പോള്‍ പെട്ടെന്നൊരു കുസൃതി തോന്നി. രണ്ട് പഞ്ഞിക്കഷണങ്ങള്‍ രണ്ട് മൂക്കിലും വച്ചാലെന്താ? എന്നിട്ട് അതിന്റെ ചിത്രമെടുത്ത് ഇങ്ങിനെ ഒരടിക്കുറിപ്പും നല്‍കാമായിരുന്നു, ഇരുന്നുറങ്ങുന്ന ശവം! അത് ഭാവനയില്‍ കണ്ട് ചന്ദ്രു ചിരിച്ചു. അപ്പോള്‍ അടുത്തിരുന്ന മനുഷ്യന്‍ ലോഹ്യം ചോദിച്ചു. അവര്‍ സംഭാഷണത്തിലേക്ക് കടന്നു.\n</p>\n<br>\n<p>ദാമോദരന്‍ സാറിന് അറുപത് വയസ് പ്രായം തോന്നും. അധ്യാപകനായിരുന്നു. പെന്‍ഷനായി. പുനലൂരാണ് താമസം. ' എനിക്ക് ഒരു മകനും മകളുമാണുള്ളത്', സാര്‍ കഥ പറയാന്‍ തുടങ്ങി. ' മകന്‍ എന്‍ജിനീയരാണ്. കുടുംബസമേതം ദുബായിലാണ്. മകള്‍ അധ്യാപികയാണ്. വീടിനടുത്തുള്ള സ്‌കൂളില്‍. അവള്‍ക്കും രണ്ട് കുട്ടികള്‍. ഞങ്ങള്‍ക്കൊപ്പം താമസം. സന്തോഷകരമായജീവിതം എന്നൊക്കെ നമ്മള്‍ പറയില്ലെ, അങ്ങിനെ ഒന്ന്. എല്ലാം തകിടം മറിയാന്‍ ഒരു നിമിഷം മതിയല്ലോ. ഇവിടെയും അത് തന്നെ സംഭവിച്ചു. ആറുമാസം മുന്‍പുളള ഒരമാവാസി നാള്‍. മരുമകന്‍ ജയഛന്ദ്രന്‍ അവന്റെ ബൈക്കില്‍ വീട്ടില്‍ പോയിട്ട് മടങ്ങിവരുകയായിരുന്നു. എല്ലാ നിയമങ്ങളും പാലിച്ച് ജീവിക്കുന്നൊരു കുട്ടിയാണവന്‍. ഹെല്‍മറ്റും ധരിച്ചിട്ടുണ്ടായിരുന്നു. അടുത്തകാലത്ത് ടാറിംഗ് നടത്തിയ റോഡാണ്. സാമാന്യം വേഗതയില്‍തന്നെയായിരുന്നു അവന്‍. രാവിലെ പോകുമ്പോള്‍ റോഡില്‍ പണികളൊന്നും നടക്കുന്നുണ്ടായിരുന്നില്ല. എന്നാല്‍ ഒരു പൈപ്പ് പൊട്ടിയത് ശരിയാക്കാനായി റോഡില്‍ ഉച്ചയോടെ കുഴിയെടുത്തിരുന്നു. എന്നാല്‍ അവിടെ ഒരപായസൂചന ബോര്‍ഡോ കൊടിയോ ഒന്നും തന്നെ വച്ചിരുന്നില്ല', ദാമോദരന്‍ സാറിന്റെ കണ്ഠമിടറി. കണ്ണുകള്‍ നനഞ്ഞോ എന്നു വ്യക്തമല്ല. ' എന്റെ കുഞ്ഞിന്റെ കാഴ്ചയില്‍ അത് വന്നില്ല. ബൈക്ക് കുഴിയിലേക്കിറങ്ങി ,മുന്‍ചക്രം കുഴിയിലായി പിന്‍ചക്രം ഉയര്‍ന്നു. മോന്‍ തെറിച്ച ദൂരെപോയി വീണു. തല കുത്തിയാണ് വീണത്. അപ്പോള്‍ റോഡില്‍ ആരുമുണ്ടായിരുന്നില്ല. ഇടയ്ക്കിടെ പോകുന്ന വാഹനങ്ങള്‍ നിര്‍ത്താനോ സഹായിക്കാനോ തയ്യാറായില്ല. അവനെ കാണാന്‍ വൈകുന്നതുകൊണ്ട് ഞങ്ങള്‍ മൊബൈലില്‍ വിളിച്ചുകൊണ്ടേയിരുന്നു. റിംഗുണ്ട്, പക്ഷെ എടുക്കുന്നില്ല. ആകെ അങ്കലാപ്പായി. എപ്പോഴും നമുക്ക് മനസില്‍ ദ:ശ്ചിന്തകളല്ലെ വരൂ. മനുഷ്യമനസിനെ അങ്ങിനെയാണല്ലൊ തയ്യാറാക്കിയിട്ടുള്ളത്. എന്തായാലും ആരോ പോലീസില്‍ വിളിച്ചറിയിച്ചതിന്‍ പ്രകാരം അവരാണ് താലൂക്കാശുപത്രിയില്‍ എത്തിച്ചത്. മൊബൈലില്‍ നിന്നും മിസ്ഡ് കാള്‍ എടുത്തുവിളിച്ചപ്പോള്‍ ഞങ്ങളെ കിട്ടി. ആ നിമിഷങ്ങള്‍ ഇപ്പോഴും പച്ചയായി എന്റെ മനസിലുണ്ട്. മോളുടെ നിയന്ത്രണം വിട്ട കരച്ചില്‍. കുട്ടികളുടെ ചോദ്യങ്ങള്‍, ഒക്കെ. ഞങ്ങള്‍ വേഗം പുറപ്പെട്ടു. താലൂക്കാശുപത്രിയിലെ ഡോക്ടര്‍ പറഞ്ഞു, സാര്‍, വളരെ ക്രിട്ടിക്കലാണ്,ബോധമില്ല.തിരുവനന്തപുരത്തെ ഏതെങ്കിലും സൂപ്പര്‍ സ്‌പെഷ്യാലിറ്റി ആശുപത്രിയിലോ മെഡിക്കല്‍ കോളേജിലോ കൊണ്ടുപോകണം. പിന്നൊന്നും ആലോചിച്ചില്ല. നേരെ ഇങ്ങോട്ടുപോരുന്നു. നീണ്ട ആറുമാസം. മെഡിക്കല്‍ സയന്‍സിന് ഒന്നും ചെയ്യാന്‍ കഴിയാത്ത അവസ്ഥയാണ്. കശേരുക്കളും സ്‌പൈനല്‍ കോഡും തകര്‍ന്നിട്ടുണ്ട്. ശരീരമാകെ തളര്‍ന്ന അവസ്ഥ. തലച്ചോറിന് ജീവനുണ്ട്. ഹൃദയമിടിപ്പുമുണ്ട്. അന്നു മുതല്‍ വെന്റിലേറ്ററിലാണ്, ബോധശൂന്യനായി. അവന്‍ ഒന്നും അറിയുന്നില്ല. മെഡിക്കല്‍ എത്തിക്‌സ് അനുസരിച്ച് ജീവന്റെ കണികയെങ്കിലും ബാക്കിയുണ്ടാകുംവരെ ചികിത്സിക്കണമെന്നാണല്ലൊ. എന്നാല്‍ മോനെ-എന്റെ പ്രാര്‍ത്ഥന ഒരു ദിവസമെങ്കില്‍ ഒരു ദിവസം മുന്നെ അവനങ്ങു മരിച്ചാല്‍ മതീന്നാ', ദാമോദരന്‍ സാര്‍ കരയാന്‍ തുടങ്ങി. ' എത്ര നാളാ ഇങ്ങിനെ വേദന തിന്ന്-- ല്ലാണ്ടായാല്‍ ഇല്ലന്നെയുള്ളു.കുറച്ചു കഴിയുമ്പൊ അവളും കുട്ട്യോളും മറക്കും. അത് സാധാരണം. ഇതൊരു വല്ലാത്ത ശിക്ഷയാ. അവന്‍ ഇതൊന്നും അറിയുന്നില്ലല്ലോ. ഇപ്പോള്‍ അവള്‍ സ്‌കൂളില്‍ പോകുന്നുണ്ട്, കുട്ടികളും. ഞാനും ഭാര്യയും ഇവിടെ മുറിയെടുത്തിട്ടുണ്ട്. അവള്‍ പകലും ഞാന്‍ രാത്രിയിലുമായി കാവലാണ്. കുറച്ചു കഴിയുമ്പൊ ഞാനും മുറയിലേക്കു പോകും. എന്തെങ്കിലും ആവശ്യമുണ്ടെങ്കില്‍ അവര്‍ വിളിക്കുമല്ലൊ'\n</p>\n<br>\n<p>ദാമോദരന്‍ സാര്‍ കണ്ണട ഊരി മുണ്ടില്‍ തുടച്ചു. ' റിക്കവറിക്ക് ഒരു സാധ്യതയുമില്ലാത്ത രോഗികളെ യന്ത്രങ്ങളുടെ സഹായത്തോടെ ജീവിതം തുടരാന്‍ അനുവദിക്കുന്നത് ക്രൂരതയാണ് മോനെ. അവര്‍ക്ക് സ്വാഭാവിക മരണത്തിന് അവസരം കൊടുക്കണമെന്നാണ് ഞാന്‍ വിശ്വസിക്കുന്നത്. മരണത്തിലേക്കുള്ള പാതയിലാണവര്‍. മറ്റുള്ളവരുടെ ജീവിതവും മരണതുല്യമാക്കി അനിവാര്യമായ ആ മരണദിനത്തിന്റെ ദൈര്‍ഘ്യം കൂട്ടാനെ വൈദ്യശാസ്ത്രത്തിന് കഴിയുന്നുള്ളു. അവന് ഒരു പുതിയ ദിവസമില്ല. അപകടം സംഭവിച്ച ദിവസത്തെ നിശ്ചലമായ ഘടികാരസൂചിക്കപ്പുറം അവനൊന്നും കണ്ടിട്ടില്ല. അവന്റെ സമയം തീര്‍ന്നു. എന്നാല്‍ നമ്മള്‍  അംഗീകരിക്കുന്നില്ല. ഇതുവരെ പതിനഞ്ചുലക്ഷം രൂപ ചിലവായി. വസ്തുക്കള്‍ ചിലതൊക്കെ വിറ്റു. എന്റെ കൊച്ചുമക്കള്‍ക്കുളള സ്വത്താ. ചിലവാക്കുമ്പോള്‍ മനസ് പറയും, പാഴ്ചിലവെന്ന്. പക്ഷെ മോളോട് പറയാന്‍ കഴിയുമോ, അവള്‍ക്കും അതറിയാമെങ്കിലും.ആദ്യമൊക്കെ ഉണ്ടായിരുന്ന ഉത്കണ്ഠ ഇന്നവള്‍ക്കില്ല, മക്കള്‍ക്കും. അവളുടെ ഉള്ളിലുമുണ്ടാകാം ഭര്‍ത്താവ് നഷ്ടപ്പെട്ടു എന്ന ചിന്ത. കുട്ടികള്‍ക്ക് അച്ഛനില്ലാതായി എന്ന യാഥാര്‍ത്ഥ്യവും. മോനെ,നീയൊരു നല്ല കേള്‍വിക്കാരനാ, അതുകൊണ്ടാ ഞാനിത്രയും പറഞ്ഞത്. മനസിന് ഭാരമിത്തിരി കുറയുകയും ചെയ്തു. ഞാനൊന്നു മുറിയിലേക്കു പോകാം. ജയന്റെ ബന്ധുക്കളെയോ മറ്റോ അന്വേഷിച്ചാല്‍ അഞ്ഞൂറ്റിനാലിലുണ്ട് എന്നു പറയണം. അവര്‍ ബന്ധപ്പെട്ടു കൊള്ളും. '\n</p>\n<br>\n<p>' അങ്കിള്‍ പൊയ്‌ക്കോളൂ, ഞാന്‍ നോക്കിക്കോളാം. ആ മൊബൈല്‍ നമ്പര്‍ കൂടി തന്നേരെ', അദ്ദേഹം പറഞ്ഞ നമ്പര്‍ ചന്ദ്രു തന്റെ മൊബൈലില്‍ ഫീഡ് ചെയ്തു. അദ്ദേഹത്തിന്റെ ലിഫ്റ്റിനടുത്തേക്കുള്ള യാത്ര നോക്കി അവനിരുന്നു.അദ്ദേഹം ലിഫ്റ്റില്‍ കയറി പൊയ്ക്കഴിഞ്ഞപ്പോള്‍ അവന്‍ ഐസിയുവിനടുത്തേക്ക് നടന്നു. സിസ്റ്റര്‍ ട്രീസ മൊബൈലില്‍ പാട്ടുകേട്ടിരിക്കയാണ്. ചന്ദ്രുവിനെ കണ്ടപ്പോള്‍ അവള്‍ അടുത്തേക്കുവന്നു. അവന്‍ പതിവുപോലെ ഒരു ചോക്ലേറ്റ് എടുത്തുനല്‍കി. അവള്‍ നന്ദി പറഞ്ഞു. ' രഘുവിന് എങ്ങിനെയുണ്ട് സിസ്റ്റര്‍', അവന്‍ ചോദിച്ചു.\n</p>\n<br>\n<p>' ഇടയ്‌ക്കൊക്കെ ബോധം തെളിയും, വീണ്ടും ഉറങ്ങും. പനി അങ്ങിനെ നില്‍ക്കുന്നു. അവസ്ഥ വളരെ മോശമെന്നാണ് ഡോക്ടര്‍മാരുടെ സംഭാഷണത്തില്‍ നിന്നെനിക്ക് മനസിലായത്'\n</p>\n<br>\n<p>' ഈ ജയഛന്ദ്രന്റെ കാര്യമോ?', അവന്‍ ചോദിച്ചു. ' അത് ഗോണ്‍ കേസാ. മാനേജ്‌മെന്റിന് കാശടിക്കാനുളള ഒരിര. അത്തരം കുറേ രോഗികളുണ്ടിവിടെ. ഒരിക്കലും ജീവിതത്തിലേക്ക് മടങ്ങിവരാന്‍ കഴിയാത്തവര്‍. പക്ഷെ പണമുണ്ടെന്നു കണ്ടാല്‍ മരണം പരമാവധി നീട്ടിക്കൊണ്ടുപോകും. ഇത് അത്തരത്തിലൊരു കേസാ. അവര്‍ പണം മുടക്കുന്നിടത്തോളം കാലം ഇത് നീണ്ടുപോകും', ആശുപത്രികള്‍ വാണിജ്യകേന്ദ്രങ്ങളാകുന്ന അവസ്ഥ ഓര്‍ത്ത് ചന്ദ്രു ഒരു നിമിഷം മൗനിയായി. ട്രീസയ്ക്ക് ഇതിലെ തെറ്റും ശരിയുമൊന്നും അറിയില്ല. മാനേജ്‌മെന്റ് തങ്ങള്‍ക്ക് പണം തരാന്‍ ഇത്തരത്തില്‍ ചിലതൊക്കെ ചെയ്യുന്നു എന്നേ അവള്‍ ചിന്തിക്കുന്നുള്ളു. അവള്‍ മാത്രമല്ല, അവിടെ ജോലി ചെയ്യുന്ന ഏതൊരാളും ഇങ്ങിനെയെ ചിന്തിക്കൂ. ( തുടരും---)</p>\n<br>\n<p>(കവര്‍ ചിത്രം-- പത്മാവതി )</p>\n<br>",
      "image": "/image/nisagandhi-16.jpg"
    },
    {
      "id": 1017,
      "title": "Nisagandhi- Part- 17",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -17</h2>\n<p>പകലിന്റെ ആരവങ്ങളിലേക്ക് മറ്റൊരു രാത്രികൂടി വിടവാങ്ങി. കാക്കകളും കിളികളും ശബ്ദമുയര്‍ത്തുന്ന, ഊര്‍ജ്ജം സ്വീകരിക്കുന്ന ആദ്യ മണിക്കൂറുകള്‍. തലേന്ന് രാത്രിയിലെ സംഭവങ്ങള്‍ ചന്ദ്രുവിന്റെ ഉള്ളില്‍ തെളിഞ്ഞു. ഏതാണ്ട് ഒരു മണിയായിട്ടുണ്ടാവും. രഘു ഉണര്‍ന്ന് മൂക്കിലൂടെയുള്ള കുഴലുകള്‍ വലിച്ചെടുക്കാന്‍ ശ്രമിച്ചു. ഒരു ട്യൂബ് ശ്വാസത്തിനായും മറ്റൊന്ന് ഭക്ഷണം നല്‍കാനുമാണ്. ട്രീസ പെട്ടെന്ന് അത് കണ്ടു. ഡോക്ടറെ അറിയിച്ചു. ഒടുവില്‍ കൈകള്‍ കട്ടിലിനോട് ചേര്‍ത്ത് കെട്ടിവയ്ക്കാന്‍ തീരുമാനിച്ചു. ' ചന്ദ്രു, ഇതല്ലാതെ തത്ക്കാലം മറ്റു മാര്‍ഗ്ഗങ്ങളില്ല, നാളെ ജോര്‍ജ്ജ് മാത്യു സാര്‍ വന്നിട്ട് മറ്റു കാര്യങ്ങള്‍ നോക്കാം', ഡ്യൂട്ടി ഡോക്ടര്‍ പറഞ്ഞു. ഇത്രയും കേട്ടതോടെ വന്ന ഉറക്കം കൂടി നഷ്ടമായി. രഘുവിന്റെ ചിത്രങ്ങളും അവന്റെ ദാര്‍ശനികമായ സംഭാഷണങ്ങളും മനസില്‍ ഓടിയെത്തി. ' മരണം ഒരിക്കലെ വരൂ-ടാ, അവനെ അന്തസായി സ്വീകരിക്കണം, താലപ്പൊലിയും താളവാദ്യങ്ങളുമായി. അവിടെയാണ് നമ്മള്‍ ദൈവമായി മാറുക. അല്ലാതെ ഭീരുവിനെപോലെ ഒളിച്ചോടുകയല്ല വേണ്ടത് ', അവന്‍ പറയുമായിരുന്നു. താലപ്പൊലിയും താളവാദ്യവുമാണോ താന്‍ കേള്‍ക്കുന്നത്. മരണത്തിന്റെ വരവ് ഇങ്ങിനെയാണോ? ശരീരത്തിന്റെ എല്ലാ പ്രവര്‍ത്തനങ്ങളും യന്ത്രങ്ങള്‍ ഏറ്റെടുക്കുന്ന അവസ്ഥ.</p>\n<br>\n<p>സന്തോഷിനെ വിവരം അറിയിച്ചു. സുകുമാരനെയും നീരദയേയും കൂട്ടി അവനെത്തി. നീരദയ്ക്ക് ഇപ്പോള്‍ ശബ്ദമില്ല. അവള്‍ കരയുക മാത്രമാണ് ചെയ്യുന്നത്. ദയനീയമായി എല്ലാവരേയും നോക്കും, പിന്നെ മാറിയിരുന്നു കരയും. ഡോക്ടര്‍ വന്നു, ' നോക്കൂ സന്തോഷ്, സ്ഥിതി ഒട്ടും ആശാവഹമല്ല. എങ്കിലും ഞങ്ങള്‍ പരമാവധി നോക്കുന്നു. മൂക്കിലൂടെ ഇട്ടിരിക്കുന്ന ഭക്ഷണത്തിന്റെ ട്യൂബ് കഴുത്തില്‍ ഒരു ദ്വാരമുണ്ടാക്കി അതിലൂടെ ആക്കാന്‍ പോവുകയാണ്. ഡയാലിസിസ് മെച്ചമാകുന്നുണ്ട്. എങ്കിലും പനി ഇടയ്ക്കിടെ വരുന്നുണ്ട്. അപ്പോള്‍ ഇന്‍ഫെക്ഷന്‍ ഉണ്ടെന്നര്‍ത്ഥം. കൊളസ്‌ട്രോളിന്റെ അളവ് വളരെ കൂടുതലാണ്. ഇന്ന് ഒരു കുപ്പി രക്തം കൂടി വേണ്ടി വരും. ഓപ്പറേഷന് വേണ്ടിയുള്ള ഈ പേപ്പറില്‍ ഒപ്പിട്ടു തരണം.ഇതില്‍ പറയുന്നത് --', ഡോക്ടര്‍ പറയാന്‍ തുടങ്ങിയപ്പോള്‍ അവന്‍ തടഞ്ഞു. ' ഒന്നും കേള്‍ക്കണ്ട ഡോക്ടര്‍, എവിടെയാ ഒപ്പിടേണ്ടത് എന്നു പറഞ്ഞാല്‍ മതി'. പറഞ്ഞുകൊടുത്ത ഇടങ്ങളിലെല്ലാം അവന്‍ ഒപ്പിട്ടുകൊടുത്തു. ' ഞങ്ങളാല്‍ കഴിയുന്നതെല്ലാം ഞങ്ങള്‍ ചെയ്യും, ബാക്കിയെല്ലാം ദൈവത്തിന്റെ കൈകളിലാ', ജോര്‍ജ്ജ് മാത്യു തീയറ്ററിലേക്ക് പോയി. കുറച്ചു കഴിഞ്ഞപ്പോള്‍ സജ്ജീകരിച്ച സ്‌ട്രെച്ചറില്‍ രഘുവിനെ കൊണ്ടുപോയി.അവന് ബോധമുണ്ടായിരുന്നു. എല്ലാവരേയും ഒന്നു നോക്കി. എന്തോ പറയണമെന്നുണ്ട്, കഴിയുന്നില്ല.\n</p>\n<br>\n<p>ഉച്ചയോടുകൂടി തീയറ്ററില്‍ നിന്നും തിരികെ കൊണ്ടുവന്നു. വീണ്ടും ഒരു മുറിവ് കൂടി ശരീരത്തില്‍. ഒരു ലക്ഷം രൂപ അടച്ചു. പ്രതീക്ഷകളുടെ നൂല്‍പ്പാലം കെട്ടി ഉയര്‍ത്താനാണ് പണം. പണമില്ലാത്തവന് പ്രതീക്ഷകള്‍ പോലും സ്വപ്‌നമായി മാറുന്നു.\n</p>\n<br>\n<p> വൈകുന്നേരം ക്രിട്ടിക്കല്‍ കെയര്‍ യൂണിറ്റിന് മുന്നില്‍ അസാധാരണ തിരക്കായിരുന്നു. സിസ്റ്ററോട് ചേദിച്ചപ്പോഴാണ് വിവരമറിഞ്ഞത്. എലിപ്പനി ബാധിച്ച് ഒന്നരമാസമായി അവിടെയുണ്ടായിരുന്ന ജനാര്‍ദ്ദനനെ ഡിസ്ചാര്‍ജ്ജ് ചെയ്യുകയാണ്. കൊണ്ടുപോകാന്‍ വന്നവരുടെ തിരക്കാണ്. രക്ഷപെടില്ലെന്നു കരുതിയതായിരുന്നു, പുനര്‍ജന്മമാണ്. പതിനഞ്ച് ലക്ഷം രൂപ നല്‍കിയ പുനര്‍ജന്മം. എങ്കിലും അവരെല്ലാം ആഹ്ലാദത്തിലാണ്. ആളിനെ തിരിച്ചുകിട്ടിയല്ലോ. പുറത്തേക്ക് കൊണ്ടുവരുമ്പോള്‍ വളരെ ക്ഷീണിതനെങ്കിലും അയാളും സന്തോഷവാനായിരുന്നു. സന്തോഷത്തിന് നല്‍കിയ വില എത്രയെന്ന് ഒരു പക്ഷെ അയാള്‍ അറിഞ്ഞിട്ടുണ്ടാവില്ല. അതറിയുമ്പോള്‍ ഒരു ദു: ഖം ആ മുഖത്ത് വന്നേക്കാം. ചിലര്‍ക്ക് സന്തോഷത്തിന് നൂറുരൂപ പോലും അധികമാണ്. എന്നാല്‍ മറ്റു ചിലര്‍ക്ക് കോടികള്‍ ഉണ്ടെങ്കിലും സന്തോഷം ലഭിക്കുന്നില്ല. എവിടെയാണ് യഥാര്‍ത്ഥ സന്തോഷം! ആര്‍ക്കാണ് അത് ലഭിച്ചിട്ടുള്ളത്? സ്വാമി വിവേകാനന്ദനെ പോലുള്ളവര്‍ സന്തോഷ ജീവിതമാണ് നയിച്ചിരുന്നത് എന്നു കരുതിയിരുന്നു. ഈയിടെ ഒരു ഗ്രന്ഥം വായിച്ചതോടെ അത് മാറി. അമ്മയ്ക്കും സഹോദരങ്ങള്‍ക്കും വേണ്ടതൊന്നും ചെയ്തുകൊടുക്കാന്‍ കഴിഞ്ഞില്ല എന്ന ദു:ഖം അവസാന കാലത്ത് അദ്ദേഹത്തില്‍ തീവ്രമായിരുന്നെന്ന് പുസ്തകത്തില്‍ കാണുന്നു. ലൗകിക ജീവിതമായാലും ആശ്രമജീവിതമായാലും ചിലതൊക്കെ ശോകപൂര്‍ണ്ണമായി അവസാനിക്കും. അത് ജീവിതാവസ്ഥയുടെ കനല്‍ക്കെട്ടുകളിലെ കത്താത്ത കണികകളായി നീറും എന്ന് ചന്ദ്രന്‍ ഓര്‍ത്തു.</p>\n<br>\n<p>നീരദയുടെ ദു:ഖം ഘനീഭവിച്ച മുഖം കാണുമ്പോഴാണ് ഏറെ പ്രയാസം. പിന്നെ ഒന്നുമറിയാതെ കളിച്ചു നടക്കുന്ന രാഹുലും. ജീവിതം തുടങ്ങിയിട്ടല്ലെ ഉള്ളു. ഇനിയും ഏതെല്ലാം തരത്തില്‍ മുന്നോട്ടു പോകേണ്ടതാണ്. ഒരു സ്ഫടിക പാത്രം അബദ്ധത്തില്‍ കൈതട്ടി ചിതറിയപോലെ. ജീവിതം എത്രവേഗമാണ് കൈവിട്ടുപോകുന്നത്. അങ്ങിനെ കൈവിട്ടുപോയ അനേകം ജീവിതങ്ങള്‍ക്കൊപ്പമാണ് താനിപ്പോള്‍ എന്ന് ചന്ദ്രു ഓര്‍ത്തു. ചിലപ്പോള്‍ ചിലയിടങ്ങളില്‍ നമ്മള്‍ വെറും കേഴ്വിക്കാരാകേണ്ടിവരും. അപ്പോള്‍ അന്തരീക്ഷത്തില്‍ പച്ചയായ മനുഷ്യശബ്ദം കേള്‍ക്കാം. നമ്മള്‍ ഇടപെടുമ്പോള്‍ അതിന്റെ നഗ്നതതയ്‌ക്കൊരു മൂടുപടമുണ്ടാകും. തൊട്ടുത്തിരിക്കുന്ന തലേക്കെട്ടുകാരനെ പരിചയപ്പെടാതിരുന്നത് അതുകൊണ്ടുമാത്രമാണ്. അദ്ദേഹത്തിന്റെ നീണ്ട മൂക്കും ഗോലിപോലുള്ള കണ്ണുകളും അവന്‍ ശ്രദ്ധിച്ചു. മൂക്കിന്റെ കൂര്‍ത്ത അഗ്രം ഇടയ്ക്കിടയ്ക്ക് വിറയ്ക്കുന്നുണ്ടായിരുന്നു. കണ്ണുകള്‍ വട്ടം കറങ്ങുകയാണെന്നു തോന്നും. പുറത്തേക്ക് തള്ളി നില്‍ക്കുന്ന ചെവികളില്‍ കാട് പിടിച്ചപോലെ രോമങ്ങള്‍. നന്നേ പ്രായമുള്ള മനുഷ്യനാണ്. കറുപ്പു ബാധിച്ച പല്ലുകള്‍ എല്ലാം നിലവിലുണ്ട്. താടി നീട്ടിയിരിക്കുന്നു. നരച്ച രോമങ്ങള്‍ കാറ്റിലാടുന്നു. നീണ്ടുമെലിഞ്ഞ ആ മനുഷ്യന് എഴുപത് വയസെങ്കിലും കാണും. മധ്യഏഷ്യയില്‍ നിന്നും കേരളതീരത്ത് കുടിയേറിയ ഏതോ കുടുംബത്തിന്റെ ബാക്കിപത്രം.അടുത്തിരിക്കുന്ന ചെറുപ്പക്കാരന് അങ്ങിനെ പ്രത്യേകമായ ഫീച്ചറുകള്‍ ഒന്നും പറയാനില്ല. അവരുടെ സംഭാഷണത്തിലേക്ക് ചെവി കൊടുത്ത് ചന്ദ്രു കണ്ണടച്ചിരുന്നു.</p>\n<br>\n<p>' ഓനിപ്പൊ എങ്ങിനുണ്ട് ', അയാള്‍ ചെറുപ്പക്കാരനോട് ചോദിച്ചു</p>\n<br>\n<p>' ഹീമോഗ്ലോബിന്റെ കുറവാ, പ്ലാസ്മ ചികിത്സയാ. അത് കുറച്ചാശുപത്രികളിലെ ഉള്ളു'\n</p>\n<br>\n<p>' ഓഹോ, അപ്പൊ നല്ല ചിലവായിരിക്കുമല്ലോ?'\n</p>\n<br>\n<p>' ങ്ഹാ</p>\n<br>\n<p> ' അത് സാരമില്ല,പണം നമ്മളുണ്ടാക്കുന്നേ ഇതിനൊക്കെയല്ലേ, ആളെ കിട്ടുകാന്നുള്ളതാ പ്രധാനം. അവന്‍ ഒറ്റ മോനല്യോ, അവര്‍ക്ക് വേറെന്താ നോക്കാനുള്ളെ. വസ്തു വിറ്റായാലും ചികിത്സിക്കാം', അയാള്‍ പറഞ്ഞു\n</p>\n<br>\n<p>' രക്തത്തിലെ അണുക്കളുടെ കുറവാ - പ്പൊ പ്രശ്‌നം. അത് കൂടുന്നില്ല. അതിന് ഈ പ്ലാസ്മ ചികിത്സയെ ഉള്ളു. ഡയാലിസിസാ ചെയ്യുന്നെ. അത് മറ്റുള്ളോര്‍ക്കാവുമ്പൊ സ്വന്തം രക്തം തന്നെ പുറത്തുകൊണ്ടുവന്ന് ശുദ്ധീകരിച്ച് വീണ്ടും കയറ്റാം, ഇവന് അത് പറ്റില്ല, ഓരോ സമയവും പുതിയ രക്തം കൊടുക്കണം',ചെറുപ്പക്കാരന്‍ പറഞ്ഞു.</p>\n<br>\n<p>' അപ്പൊ രക്തം കിട്ടാനൊക്കെ ബുദ്ധിമുട്ടാവോലോ '</p>\n<br>\n<p>' അതിപ്പൊ കുഴപ്പമില്ല, രക്തം കൊടുക്കാനൊക്കെ ഒത്തിരി സന്നദ്ധ സംഘടനകളുണ്ട്. ഇതൊന്നു ശരിയായിട്ടു വേണം മറ്റു ചികിത്സകള്‍ തുടങ്ങാന്‍ ' , ചെറുപ്പക്കാരന്‍ പറഞ്ഞു\n</p>\n<br>\n<p>' ഈ ചെറുക്കന് മൂത്രിത്തിലൂടെ രക്തം വരുന്നെന്നല്ലെ പറഞ്ഞത് ? '</p>\n<br>\n<p>'അതെ'</p>\n<br>\n<p>' എന്നിട്ടവന്‍ ആരോടും പറയാതെ കൊണ്ടുനടന്ന് വഷളാക്കി. അതുതന്നെ വെവരക്കേടല്ലെ. ഒന്നു പറയണ്ടെ ചെക്കന്‍ ഉമ്മാനോടെങ്കിലും. അല്ലെങ്കില്‍ കുറച്ചു മൂത്രമെടുത്ത് കൊണ്ടുകാണിക്കണ്ടെ. പതിനെട്ടു വയസായീന്നു പറഞ്ഞിട്ട് എന്താ കാര്യം. ങ്ഹാ- ഞാന്‍ ഇറങ്ങുന്നു. - പ്പൊ ആണേല്‍ ഒരു വണ്ടീണ്ട് . കവലയില്‍ ജലീലിനോട് വരാന്‍ വിളിച്ചു പറയാം.ഞാനിറങ്ങട്ടെ', അയാള്‍ എണീറ്റു.</p>\n<br>\n<p>' ഓ' , അവന്‍ ഒപ്പം എഴുന്നേറ്റു.</p>\n<br>\n<p>' നിന്റെ കച്ചോടൊക്കെ മൊടങ്ങി-ല്ലെ ,ങ്ഹാ - ഇത്താടെ മോനല്ലെ- നോക്കാണ്ട് പറ്റ്വോ'\n</p>\n<br>\n<p>ചെറുപ്പക്കാരന്‍ മറുപടി പറഞ്ഞില്ല. അവര്‍ മുന്നോട്ടുനടന്നു</p>\n<br>\n<p>ആളുകള്‍ക്ക് രോഗത്തെകുറിച്ചും അതിന്റെ ഉയര്‍ച്ച താഴ്ചകളെകുറിച്ചുമുള്ള അറിവും അത് അവതരിപ്പിക്കുന്ന രീതിയുമൊക്കെ ഓര്‍ത്ത് ചന്ദ്രു ഇരുന്നു. അവര്‍ നടന്ന് മറയുമ്പോള്‍ സിസ്റ്ററിന്റെ വിളി വന്നു. അവന്‍ അവിടേക്ക് നടന്നു. സിസ്റ്റര്‍ ഒച്ചതാഴ്ത്തി പറഞ്ഞു, ' ചന്ദ്രൂ, ഞാന്‍ പറഞ്ഞൂന്ന് ആരോടും പറയണ്ട. ഡോക്ടര്‍മാരുടെ സംഭാഷണത്തീന്ന് കിട്ടീതാ. രഘുവിന്റെ സ്ഥിതി വളരെ മോശമാണ്. ഇപ്പൊ നല്ല പനീണ്ട്. ടെംപറേച്ചര്‍ നൂറ്റിനാലിന് മോളിലാണ്. പഴുപ്പ് നന്നായുണ്ട്, ഓപ്പറേഷന്‍ ചെയ്യാന്‍ കഴീല്ലെന്നാ പറയുന്നെ. ചെയ്താല്‍ ആളിനെ കിട്ടവോന്നും സംശയമാ-'</p>\n<br>\n<p>ചന്ദ്രു ഒന്നു വിയര്‍ത്തു. തണുത്തകാറ്റാണ് അവിടെയാകെ, പക്ഷെ അതൊന്നും അവനാശ്വാസമായില്ല. അവന്‍ ഒന്നും പറയാതെ സിസ്റ്ററെ നോക്കി. എന്നിട്ട് മെല്ലെ മന്ത്രിച്ചു, ' നീരദ, അവളോടെങ്ങിനെ പറയും. സന്തോഷിനോട് ഡോക്ടര്‍ പറയട്ടെ, അതനുസരിച്ചാകാം ബാക്കി കാര്യങ്ങള്‍'\n</p>\n<br>\n<p>' ചന്ദ്രൂ, ഞാന്‍ പറഞ്ഞൂന്ന് പറയല്ലെ', സിസ്റ്റര്‍ അകത്തേക്ക് പോയി. ചന്ദ്രുവിന്റെ ഉള്ളില്‍ ഒരു താളം മുറുകി. തകിലിന്റെ താളം. ശാസ്താക്ഷേത്രത്തില്‍ ഭജനപ്പാട്ടിന് താളമിടുന്ന രഘു. അവന്‍ ഒരിക്കലും ഒരു വിശ്വാസിയായിരുന്നില്ല. എന്നിട്ടും തകിലിനോടുള്ള പ്രേമം, സംഗീതത്തോടുള്ള ആരാധന. അവന്റെ കൈകള്‍ക്കൊപ്പം ആടിത്തിമിര്‍ക്കുന്ന തല, ഇളകിയാടുന്ന മുടി, കവിളിലൂടെ ഒഴുകുന്ന വിയര്‍പ്പുകണങ്ങള്‍. ആരോഗ്യത്തിന്റെ മിഴിവാര്‍ന്ന ഒരു രംഗം മനസിലേക്ക് പെട്ടെന്ന് ഓടിയെത്തി. ഇപ്പോള്‍ പോരാട്ടമാണ്. അവസാനിച്ചുകൊണ്ടിരിക്കുന്ന ജീവിതത്തിന്റെ പോരാട്ടം. ആര്‍ക്കും എപ്പോള്‍ വേണമെങ്കിലും വിധിക്കപ്പെടാവുന്ന അനിവാര്യത. (തുടരും--)\n\n</p>\n<br>\n<p>(കവര്‍ ചിത്രം-- പത്മാവതി )</p>\n<br>",
      "image": "/image/nisagandhi-17.jpg"
    },
    {
      "id": 1018,
      "title": "Nisagandhi- Part- 18",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -18</h2>\n<p>രാവിലെ തന്നെ സന്തോഷിന് സൂചന നല്‍കി. അവനും സുകുമാരനും നേരത്തെ എത്തി.തീരെ ദുര്‍ബ്ബലരായാണ് അവരെ കണ്ടത്. കണ്ണീര്‍ അകത്തേക്കുവലിഞ്ഞ് ധാരയായി ഒഴുകുന്നപോലെ. വാക്കുകള്‍ക്ക് വിറയലുണ്ടായിരുന്നു. സന്തോഷ് സദാശിവന്‍ ഡോക്ടറെ വരുത്തി. അവര്‍ ഏറെ നേരം ചര്‍ച്ച ചെയ്തു. ഡോക്ടര്‍ ജോര്‍ജ്ജ് മാത്യു പരിശോധന കഴിഞ്ഞ് പറഞ്ഞത് സിസ്റ്റര്‍ പറഞ്ഞ അതേ കാര്യങ്ങള്‍തന്നെയായിരുന്നു. ഒടുവില്‍ അദ്ദേഹം പറഞ്ഞു, രണ്ട് ഓപ്ഷനുണ്ട്. ഒന്നുകില്‍ പഴുപ്പുമാത്രം കീ ഹോളിലൂടെ ഒഴുക്കികളയുക, അല്ലെങ്കില്‍ ഓപ്പറേറ്റു ചെയ്യുക. തീരെ ക്ഷീണിതമായ ഈ അവസ്ഥയില്‍ ഓപ്പറേഷന്‍ ഹൈ റിസ്‌ക്കാണ്. ആലോചിച്ച് തീരുമാനിക്കുക. ഡോക്ടര്‍ ഇത്രയും പറഞ്ഞ് സ്ഥലം വിട്ടു. ഡോക്ടര്‍ സദാശിവനാണ് കീ ഹോള്‍ സര്‍ജറി നിര്‍ദ്ദേശിച്ചത്.' എന്നിട്ട് അല്‍പ്പം ആശ്വാസം തോന്നുമ്പോള്‍ നമുക്ക് എറണാകുളം സീഗേറ്റിലേക്ക് കൊണ്ടുപോകാം. ഗാസ്‌ട്രോയുടെ ഇന്ത്യകണ്ട വിദഗ്ധ ഡോക്ടര്‍മാരില്‍ ഒരാള്‍ അവിടെയുണ്ട്. ',സദാശിവന്‍ ഡോക്ടര്‍ പറഞ്ഞു. അവിടെ ബന്ധപ്പെടാനുളള ചുമതല സദാശിവന്‍ ഡോക്ടര്‍ ഏറ്റെടുത്തു. പഴുപ്പ് പുറത്തേക്കുകളയുന്നതിനുള്ള നടപടി സ്വീകരിക്കാന്‍ സമ്മതം നല്‍കി. പേപ്പറുകള്‍ ഒപ്പിട്ടു. വീണ്ടും ഒരു ലക്ഷം രൂപ കൗണ്ടറില്‍ അടച്ചു.</p>\n<br>\n<p>പിന്നെ താമസമുണ്ടായില്ല. ഉടന്‍ തന്നെ രഘുവിന്റെ സ്‌ട്രെച്ചര്‍ മുകള്‍നിലയിലെ ഓപ്പറേഷന്‍ തീയറ്ററിലേക്ക് നീങ്ങി. അവന്‍ ഉറക്കമായിരുന്നു. പുറത്തേക്കിറങ്ങിയപ്പോള്‍ ഒരുനോക്ക് കണ്ടു. മണിക്കൂറുകള്‍ നീണ്ട സര്‍ജറി. രണ്ട് ബാഗ് നിറയെ പഴുപ്പ്. ഡോക്ടര്‍ സന്തോഷിനെ വിളിച്ചുകാണിച്ചു. ഇത് ശരീരത്തില്‍ എങ്ങിനെ കിടന്നു എന്ന് അത്ഭുതം തോന്നി. ഇപ്പോള്‍ ഒരു ട്യൂബും ബാഗും കൂടി അധികമായി. വയറിന്റെ ഒരു വശത്ത് അതും തൂങ്ങിക്കിടക്കുന്നു. മൂത്രം സ്വീകരിക്കുന്ന ബാഗ് അതിനും താഴെയാണ്. പരിശീലനത്തിന്റെ കുറവോ ഉദാസീനതയോ എന്നറിയില്ല, ലിഫ്റ്റിലേക്ക് കയറുമ്പോള്‍, മൂത്രം സ്വീകരിക്കുന്ന ബാഗ് വേണ്ടവിധം ഒതുക്കിവയ്ക്കാന്‍ സിസ്റ്റര്‍ ശ്രദ്ധിച്ചില്ല. ഡോക്ടര്‍ പറഞ്ഞു, ' ആ ബാഗ് ലേശം ഉയര്‍ത്തിപ്പിടിക്കൂ'. അവര്‍ അത് ഉയര്‍ത്തിപ്പിടിച്ചു. ലിഫ്റ്റില്‍ കയറിയ ഉടന്‍ അയാള്‍ പറഞ്ഞു, ' സിസ്റ്റര്‍, അടിസ്ഥാന കാര്യങ്ങള്‍ എങ്കിലും മനസിലാക്കിക്കൂടെ. ഇനി അത് സ്‌ട്രെച്ചറിലേക്ക് വയ്ക്കൂ, അല്ലെങ്കില്‍ മൂത്രം തിരികെ ട്യൂബിലേക്ക് കയറി സമ്മര്‍ദ്ദമുണ്ടാക്കും എന്നറിയില്ലെ. '</p>\n<br>\n<p>' സോറി ഡോക്ടര്‍', അവര്‍ പറഞ്ഞു.</p>\n<br>\n<p>അതിന് മറുപടി പറയാതെ അദ്ദേഹം ജൂനിയറിനോട് രോഗത്തെക്കുറിച്ച് സംസാരിച്ചുകൊണ്ടിരുന്നു.\n</p>\n<br>\n<p>വൈകിട്ട് ചന്ദ്രു എത്തിയപ്പോള്‍ പകലുണ്ടായ കാര്യങ്ങള്‍ സന്തോഷ് വിശദീകരിച്ചു. എറണാകുളത്തേക്ക് പോകുന്നതോടെ എല്ലാം ശരിയാകും എന്ന ശുഭാപ്തിവിശ്വാസം ആ ശബ്ദത്തിലുണ്ടായിരുന്നു. യാഥാര്‍ത്ഥ  അവസ്ഥ ധരിപ്പിക്കാനുള്ള ധൈര്യം ചന്ദ്രവിനുണ്ടായില്ല. പ്രതീക്ഷയല്ലെ നമ്മെ മുന്നോട്ടുനയിക്കുന്നത്. പോകുംവരെ പോകട്ടെ.\n</p>\n<br>\n<p>' ലോകത്തിന്റെ ഏത് കോണില്‍ വേണമെങ്കിലും കൊണ്ടുപോകാന്‍ ഞാന്‍ തയ്യാറാണ് ചന്ദ്രു. പണം ഒരു പ്രശ്‌നമല്ല, എല്ലാം വില്‍ക്കേണ്ടിവന്നാലും എന്റെ അനിയത്തി വിധവയാകാതിരുന്നാല്‍ മതി. അതാണെനിക്ക് വലുത്', സന്തോഷ് വികാരാധീനനായി ചന്ദ്രുവിന്റെ കൈകള്‍ കടന്നുപിടിച്ചു. ചന്ദ്രു അവനെ ആശ്വസിപ്പിക്കാന്‍ ശ്രമിച്ചു. അര്‍ത്ഥമില്ലാത്ത വാക്കുകള്‍ പുറത്തെടുക്കാതെ, തോളില്‍ തട്ടി, ഉള്ളില്‍ പറഞ്ഞു, എല്ലാം ശരിയാകും. എങ്ങിനെ ശരിയാകുമെന്നാണ് താന്‍ പറയുന്നത്. അതുമാത്രം അറിയില്ല. ശരികള്‍ പലവിധമുണ്ടല്ലൊ. നീണ്ടു നീണ്ടു പോകുന്ന ഒരു വ്യാകുലത അവസാനിക്കുന്നതും ശരിയാകലല്ലെ, അതുമാകാം.\n</p>\n<br>\n<p> രോഗം മാറി ചിലരൊക്കെ പോവുകയും മറ്റു ചിലര്‍ അവസാനിക്കുകയും ചെയ്യുന്ന ,സുഖത്തിന്റെയും ദു:ഖത്തിന്റെയും നിമിഷങ്ങള്‍ സംഭവിച്ചുകൊണ്ടേയിരുന്നു. ഇത്തരം കാഴ്ചകളില്‍ ഡോക്ടര്‍മാരിലോ ജീവനക്കാരിലോ ഒരു ഭാവവ്യത്യാസവും കണ്ടില്ല. ഓരോ രോഗിയും ഓരോ ഇരകളായി മാറുകയാണ്. ആര്‍ത്തിയോടെ പണം വാങ്ങാന്‍ കഴിയുന്ന ഓരോ നിധികുംഭങ്ങളായി മാറുകയാണ് മനുഷ്യര്‍. പലയിടങ്ങളിലെ ചികിത്സ കഴിഞ്ഞ് ഒടുവിലെത്തുന്നവരാണ് പലരും. മരണം സംഭവിക്കുമ്പോഴും വേണ്ടപ്പെട്ടവര്‍ക്ക് ആശ്വസിക്കാം, നമ്മള്‍ ചെയ്യാനുള്ളതെല്ലാം ചെയ്തു. ഒടുവില്‍ എംസിലും എത്തിച്ചു. എന്നിട്ടും---</p>\n<br>\n<p>എത്ര ഊര്‍ജ്ജസ്വലനായിരുന്നു രഘു എന്ന് ചന്ദ്രു ഓര്‍ത്തു. അസുഖം വന്ന ദിവസംപോലും നാട്ടിലെ പൊതുപ്രശ്‌നങ്ങളില്‍ ഇടപെട്ടിരുന്നു. പ്രദേശത്ത് കന്യാസ്ത്രീകള്‍ നടത്തുന്ന ഒരു സ്‌കൂളിലെ കുട്ടികള്‍ക്ക് ലഭിച്ച ഉച്ചഭക്ഷണത്തില്‍ വിഷാംശമുണ്ടായിരുന്നു. കുട്ടികള്‍ ഛര്‍ദ്ദിക്കുകയും അവശരാകുകയും ചെയ്തു. അവരെ ആസ്പത്രിയിലെത്തിക്കാന്‍ രഘു മുന്നിലുണ്ടായിരുന്നു. എല്ലാം കഴിഞ്ഞ് മടങ്ങിവന്ന് മാനേജ്‌മെന്റിനോട് തട്ടിക്കയറാനും അവന്‍ മറന്നില്ല. ' കുട്ടികളുടെ ജീവന്‍ വച്ചു കളിക്കരുത്. നല്ല ഗുണമേന്മയുളള ഭക്ഷണംം നല്‍കണം, ഇല്ലെങ്കില്‍ ഞങ്ങളോട് പറയണം, ഇനി മേലില്‍ ഇതാവര്‍ത്തിക്കരുത്' സിസ്റ്ററോട് പറഞ്ഞു. എന്നിട്ട് അതേ ദിവസം രാത്രിയില്‍, ഇങ്ങനൊരു ദുരന്തത്തിലേക്ക് അവന്‍---</p>\n<br>\n<p>രാത്രി അതിന്റെ നിശബ്ദതയിലേക്ക് പതുക്കെ ഒഴുകിയിറങ്ങുകയാണ്. രാക്കൂട്ടരൊഴികെ മറ്റെല്ലാവരും ആശുപത്രി വിട്ടു. അവിടവിടെയുളള മൂളലും ഞരക്കവും മാത്രം ബാക്കി. ഡയാലിസിസ് കേന്ദ്രത്തിനടുത്ത് ഒരു പാവപ്പെട്ട മനുഷ്യനും മകനും ഇരിക്കുന്നത് ചന്ദ്രു കണ്ടു. ഈ ആശുപത്രിയിലും പാവപ്പെട്ടവരോ എന്നു മനസില്‍ വിചാരിച്ചു. ഒന്നു പരിചയപ്പെടാമെന്നു കരുതി അവിടേക്കു ചെന്നു.\n </p>\n<br>\n<p>' ഞാന്‍ ചന്ദ്രു, എന്താ പേര്'</p>\n<br>\n<p> ' ദിവാകരന്‍, ഇത് എന്റച്ഛന്‍ ഗോപാലന്‍' , തുടര്‍ന്ന് താമസിക്കുന്ന പ്രദേശവും മറ്റും പറഞ്ഞ് പരിചയപ്പെടല്‍ പൂര്‍ത്തിയാക്കി. ഗോപാലന്‍ നടത്തിയിരുന്ന കട ഇപ്പോള്‍ മകന്‍ ഏറ്റെടുത്തിരിക്കയാണ്. കഴിഞ്ഞ കുറേ മാസങ്ങളായി ഡയാലിസിസ് നടക്കുന്നു. സ്വകാര്യ ആശുപത്രികള്‍ക്ക് നികുതി ഇനത്തിലും മറ്റും സര്‍ക്കാര്‍ അനേകം സൗജന്യങ്ങള്‍ നല്‍കുന്നുണ്ട്. അതിന് പകരമായി പാവപ്പെട്ടവരെ സൗജന്യമായി ചികിത്സിക്കണം. പത്ത് ശതമാനം ഇന്‍പേഷ്യന്റിനേയും ഇരുപത് ശതമാനം ഔട്ട് പേഷ്യന്റിനേയും ഇത്തരത്തില്‍ ചികിത്സിക്കണം എന്നാണ് നിയമം. ആ നിയമത്തിന്റെ അടിസ്ഥാനത്തില്‍ ചികിത്സ കിട്ടുന്ന വ്യക്തിയാണ് ഗോപാലന്‍. പക്ഷെ മറ്റെല്ലാവരുടെയും ഡയാലിസിസ് കഴിഞ്ഞ് സൗകര്യമുള്ളപ്പോള്‍ മാത്രമെ അദ്ദേഹത്തെ പരിഗണിക്കുകയുള്ളു. മെഷീന്‍ ഒഴിവില്ല എന്നാണ് സിസ്റ്റര്‍ പറയുന്നത്. ഗോപാലന്‍ തീരെ അവശതയിലാണ് താനും. സൗജന്യമായതിനാല്‍ സിസ്റ്ററന്മാരും വേണ്ടത്ര താത്പ്പര്യം കാട്ടുന്നില്ല.\n</p>\n<br>\n<p> മോനെ, എനിക്ക് തീരെ വയ്യാടാ', ഗോപാലന്‍ പറഞ്ഞു.\n</p>\n<br>\n<p>' ഞാന്‍ പറഞ്ഞിട്ടുണ്ട് അച്ഛാ. മെഷീന്‍ വേണ്ടെ',മകന്‍ ആശ്വസിപ്പിച്ചു.</p>\n<br>\n<p>' സാറെ, സൗജന്യമെന്നു പറയുന്നെങ്കിലും കുറേ രൂപ നമ്മള്‍ നല്‍കണം. പിന്നെ താരതമ്യേന കുറവാണെന്നു മാത്രം', ദിവാകരന്‍ പറഞ്ഞു. അവശത കാരണം ഗോപാലന്‍ തറയിലേക്ക് ഇറങ്ങികിടന്നു. അദ്ദേഹത്തിന്റെ വായിലൂടെ നുരയും പതയും വന്നു. ചന്ദ്രുവും ദിവാകരനും കൂടി അദ്ദേഹത്തെ താങ്ങിയെടുത്തു. കക്ഷത്തിന്റെ വശത്ത് നാല് തയ്യലുണ്ട്. ഓപ്പറേഷന്‍ നടത്തിയിതിന്റെ അടയാളം. കൈകള്‍ പ്രമേഹത്തിന്റെ കൂടുതല്‍കൊണ്ട് കറുത്തിട്ടുണ്ട്. അയാളെ ഒരുവിധം എഴുന്നേല്‍പ്പിച്ചിരുത്തി. ചന്ദ്രു ഡയാലിസിസ് റൂമിന്റെ വാതില്‍ തുറന്നു. അകത്ത് മൊബൈലില്‍ പാട്ടുകേട്ട് ഒപ്പം പാടിക്കൊണ്ടിരിക്കയാണ് നഴ്‌സുമാര്‍. ഒരാണും ഒരുപെണ്ണും.</p>\n<br>\n<p>\n' ക്രൂരമാണ് നിങ്ങളുടെ സമീപനം., എങ്ങിനെ മനസുവരുന്നു ഈ മനുഷ്യനെ ഇത്തരത്തില്‍ പുറത്തിരുത്തി ഉദാസീനമായി ഇവിടിരിക്കാന്‍. ഡയാലിസിസ് മെഷീന് എവിടെയുണ്ടെന്ന്  അന്വേഷിക്കൂ നിങ്ങള്‍,'അവര്‍ മൊബൈല്‍ ഓഫ് ചെയ്ത് പുറത്തിറങ്ങി. ചന്ദ്രുവും ഒപ്പം പോയി. മെഡിക്കല്‍ സൂപ്രണ്ടിനെ കണ്ടു. അയാള്‍ മെഷീന്‍ താഴെ നിന്നും ലഭ്യമാക്കി.\n</p>\n<br>\n<p>' നോക്കൂ, ഈ അവസ്ഥ ഒരിക്കല്‍ തനിക്കുമുണ്ടാകാം. ആ ഓര്‍മ്മയോടെ രോഗികളെ കാണുക. രോഗി ഏത് വിഭാഗക്കാരനായാലും രോഗി തന്നെയാണ്. നിങ്ങളുടെ മുന്നില്‍ പണക്കാരനും പാവപ്പെട്ടവനുമില്ല എന്നുകൂടി മനസിലാക്കുക', ചന്ദ്രു പറഞ്ഞു.</p>\n<br>\n<p>അവര്‍ സോറി പറഞ്ഞ് വേഗം കര്‍മ്മനിരതരായി. ഡയാലിസിസും ആരംഭിച്ചു. വീണ്ടും ഇരുട്ടിലേക്ക് നോക്കിയിരിക്കുമ്പോള്‍ ചന്ദ്രു ആലോചിച്ചു, സാധാരണ നിലയിലേക്ക് തിരിച്ചുവരാന്‍ കഴിയാത്ത മനുഷ്യരെ ഈ വിധം ദൈവം എന്തിനാണ് പീഡിപ്പിക്കുന്നത്. തിരിച്ചു വിളിച്ചുകൂടെ. ഉത്തരമില്ലാത്ത ആ ചോദ്യം സ്വയം ചോദിച്ച് അവന്‍ കണ്ണടച്ചിരുന്നു. ( തുടരും )  \n\n</p>\n<br>\n<p>(കവര്‍ ചിത്രം-- പത്മാവതി) </p>\n<br>",
      "image": "/image/nisagandhi-18-.jpg"
    },
    {
      "id": 1019,
      "title": "Nisagandhi - Part- 19",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -19</h2>\n<p>അടുത്ത പ്രഭാതത്തില്‍ സന്തോഷ് ഡോക്ടറെ കണ്ടു. രഘുവിന്റെ ശരീരത്തില്‍ നിന്നും പഴുപ്പ് പുറത്തേക്ക് പൊയ്‌ക്കൊണ്ടിരിക്കയാണ്. എങ്കിലും അപകടനില തരണം ചെയ്തിട്ടില്ല. അതായിരുന്നു അദ്ദേഹത്തിന് പറയാനുണ്ടായിരുന്നത്. ഡോക്ടര്‍ സദാശിവന്‍ വന്നു. ' ശരീരം തുറന്നുള്ള ഓപ്പറേഷന്‍ വേണ്ട എന്ന നമ്മുടെ തീരുമാനം നന്നായി. ഇപ്പോള്‍തന്നെ പഴുപ്പ് കൃത്യമായി പോകുന്നുണ്ടല്ലോ. നല്ല ഇംപ്രൂവ്‌മെന്റുണ്ട്', അദ്ദേഹം ആശ്വസിപ്പിച്ചു. ആശുപത്രി വരാന്തയില്‍ തനിച്ചായപ്പോള്‍ സന്തോഷ് പഴയകാല ഓര്‍മ്മകളിലേക്ക് പോയി. പരുക്കനായ അച്ഛന്‍.സ്‌നേഹിക്കാന്‍ അറിയില്ല എന്നുതന്നെ തോന്നിയിട്ടുണ്ട്. പക്ഷെ നീരദയോട് വലിയ കാര്യമായിരുന്നു. അവളെ ഒരു കൊച്ചുകുട്ടിയെ എന്നപോലെയാണ് സ്‌നേഹിച്ചിരുന്നത്. തനിച്ചെവിടെയും പോയിട്ടില്ല അവള്‍. ഒന്നുകില്‍ അച്ഛന്‍, അല്ലെങ്കില്‍ അമ്മയോ താനോ ഒപ്പമുണ്ടാകും. ഇതായിരുന്നു രീതി.</p>\n<br>\n<p>മനുഷ്യന്റെ ആയുസ് എത്രവരെയാണ് എന്ന ചോദ്യം പലപ്പോഴും ചോദിച്ചിട്ടുള്ളതാണ്. ചിലര്‍ ജനിക്കുമ്പോഴേ മരിക്കുന്നു. മറ്റു ചിലര്‍ യാത്രക്കിടയില്‍ ബാല്യ-കൗമാര-യൗവ്വന കാലങ്ങളില്‍ കാലിടറി വീഴുന്നു. വാര്‍ദ്ധക്യം എന്നാണ് തുടങ്ങുന്നത്? ചിലരുടെ മനസ് വളരെ ചെറുപ്പത്തിലേ വാര്‍ദ്ധക്യത്തിലേക്ക് കാല്‍നീട്ടും. അവര്‍ അവരുടെ പ്രായത്തില്‍ ആവശ്യമായ കുസൃതികളൊന്നും കാട്ടാതെ, പക്വമതികളായി, ചിട്ടയോടെ ജീവിക്കും. ദീര്‍ഘകാല വാര്‍ദ്ധക്യമുള്ളവരാണിവര്‍. ചിലര്‍ക്ക് വാര്‍ദ്ധക്യമേയില്ല. അവര്‍ കുട്ടികളെപോലെ എന്നും ജീവിതം ആസ്വദിക്കും. വേറെ ചിലര്‍ ഓരോ കാലത്തിനും അനുയോജ്യമായ ജീവിതം തന്നെ നയിക്കും. അന്‍പത് വയസുകഴിഞ്ഞ ഒരാള്‍ മരണപ്പെട്ടാല്‍ ആരും അതിശയത്തോടെ അതിനെ കാണില്ല. കാരണം അയാള്‍ ജീവിതം വേണ്ടത്ര ആസ്വദിച്ചുകഴിഞ്ഞു എന്ന് കണക്കാക്കപ്പെടുന്നു. അതില്‍തന്നെ ഷഷ്ടിപൂര്‍ത്തി കൂടിയവര്‍, സപ്തതിക്കാര്‍, ശാതാഭിഷിക്തര്‍, നവതി ആഘോഷിക്കുന്നവര്‍, അങ്ങിനെ നീളുന്നു പട്ടിക. ഒരു മനുഷ്യന്‍ സ്ഥിരമായി കിടപ്പാകുന്നതാണ് അയാളുടെ ജീവിതാന്ത്യം. എങ്കിലും വയസാകുന്നതോടെ ആഗ്രഹങ്ങളും കൂടുന്നു എന്നു പറയാം. അതുകൊണ്ടാണല്ലൊ എണ്‍പത് കഴിഞ്ഞവര്‍പോലും ശരീരത്തില്‍ കത്തിവയ്ക്കാന്‍ അനുവദിക്കുന്നത്.</p>\n<br>\n<p>ചന്ദ്രു നേരത്തെ എത്തി. അവനിപ്പോള്‍ മറ്റൊരു പരിപാടിയുമില്ല. രാത്രിയില്‍ ആശുപത്രി, പകല്‍ ഉറക്കം എന്നതായി രീതി. ഉറങ്ങാന്‍ വീട്ടില്‍പോകണമെന്നില്ല, എവിടെയെങ്കിലും സൗകര്യപ്പെടുന്നിടത്ത്.\n</p>\n<br>\n<p>' നീ എന്തേ നേരത്തെ ?', സന്തോഷ് ചേദിച്ചു</p>\n<br>\n<p>\n' ഓ- വീട്ടിലിരുന്നു മുഷിഞ്ഞു. എത്ര നേരമെന്നു വച്ചാ ഉറങ്വാ- ', അവന്‍ പറഞ്ഞു</p>\n<br>\n<p>' നീ വന്നത് നന്നായി. തനിച്ചിരുന്ന് ഓരോന്നോര്‍ക്കുകയായിരുന്നു ഞാന്‍. ചന്ദ്രൂ, നീ എന്തു പറയുന്നു, ഒരാള്‍ സ്ഥിരമായി കിടക്കയിലായാല്‍ അയാള്‍ മരിച്ചു എന്നല്ലെ അര്‍ത്ഥം?'</p>\n<br>\n<p>' അത്- മരണം പലര്‍ക്കും പലവിധമല്ലെ. ചിലര്‍ക്ക് അധികാരം നഷ്ടപ്പെട്ടാല്‍ പോലും അത് മരണമാണ്. അംഗവൈകല്യം പെട്ടെന്നു സംഭവിച്ചാല്‍ അതും മരണംപോലെയാണ്. ചേട്ടന്‍ ഉദ്ദേശിച്ചത് --', അവന്‍ സന്തോഷിനെ നോക്കി.\n</p>\n<br>\n<p>' നമ്മുടെ രഘുതന്നെ, അവന്‍-- ', സന്തോഷ് ഒന്നിടറി, ' അവന്‍ പൂര്‍ണ്ണാരോഗ്യവാനായി തിരികെ വന്നില്ലെങ്കില്‍ അതും മരണം തന്നെയല്ലെ ചന്ദ്രൂ'</p>\n<br>\n<p>' ചേട്ടാ, അങ്ങിനെ പറയരുത്. ശരീരത്തില്‍ ഹൃദയതാളം നിലനില്‍ക്കുന്നുണ്ടെങ്കില്‍ അത് ജീവിതമാണ്. '\n</p>\n<br>\n<p>' ചന്ദ്രൂ, നീ പറയുന്നത് സാങ്കേതികതയാണ്. ഞാന്‍ പറയുന്നത് മനസിന്റെ മരണത്തെക്കുറിച്ചാണ്. ഗോപീകൃഷണനെ ഓര്‍ക്കുന്നില്ലെ. നിങ്ങളുടെ കൂട്ടായ്മയില്‍ ഒരിക്കല്‍ അവന്‍ പങ്കെടുത്തിട്ടുണ്ട്. ഉച്ചത്തില്‍ കളിതാമാശകള്‍ പറയുകയും കവിത ചൊല്ലുകയുമൊക്കെ ചെയ്യുന്ന ---- ', സന്തോഷ് പറഞ്ഞു\n</p>\n<br>\n<p>' പിന്നെ, അയളെ മറക്കാന്‍ കഴിയ്യോ-ഒരു ബഹളി-- ', ചന്ദ്രു ചിരിച്ചു</p>\n<br>\n<p>' അതെ, ഞങ്ങള്‍ ബാല്യകാല സുഹൃത്തുക്കളാണല്ലൊ. അവന്റെ അച്ഛനും പോലീസിലായിരുന്നു. അടുത്തടുത്ത വീടുകളില്‍ താമസിച്ചു.ഞങ്ങള്‍ ഒരേ സ്‌കൂളില്‍ ഒരേ ക്ലാസില്‍ പഠിച്ചു. അദ്ദേഹവും ഗോപിയെപോലെ ഒരു ബഹളക്കാരനായിരുന്നു. വയസുകാലത്തും അതില്‍ വലിയ മാറ്റമുണ്ടായിരുന്നില്ല. ഞങ്ങള്‍ നഗരത്തിലേക്ക് ചേക്കേറിയെങ്കിലും അവര്‍ ഗ്രാമത്തില്‍ത്തന്നെയായിരുന്നു. അദ്ദേഹം നാട്ടിലൊരു പ്രമുഖനായി അങ്ങിനെ കഴിഞ്ഞു. ഇടയ്‌ക്കൊക്കെ ഞാന്‍ കാണാന്‍ പോകുമായിരുന്നു. ഗോപി ഡല്‍ഹിയില്‍ സ്ഥിരവാസമാക്കി. അന്നവന്‍ പറഞ്ഞത് നീ ഓര്‍ക്കുന്നുണ്ടാവും', ചന്ദ്രു തലയാട്ടി. ' നാഷണല്‍ ആര്‍ക്കൈവ്‌സിലോ മറ്റോ ? '</p>\n<br>\n<p> ' അതെ. അവന്‍ച്ഛന് ഹൃദയശസ്ത്രക്രിയ നടത്തിയത് എണ്‍പത് വയസുള്ളപ്പോഴാണ്. കാഴ്ചയ്ക്കും കേള്‍വിക്കും നേരിയ തകരാറുണ്ടെന്നല്ലാതെ മറ്റ് ആരോഗ്യപ്രശ്‌നങ്ങള്‍ ഒന്നുമില്ല. എങ്കിലും ഇനി ശരീരം വെട്ടിക്കീറണമോ എന്നു ഞാന്‍ ആശങ്കപ്പെട്ടിരുന്നു. അച്ഛന് നിര്‍ബ്ബന്ധാ-ഞാനത് നടത്തിക്കൊടുക്കാന്‍ പോവ്വാ- ഇനിയും പത്തിരുപത് കൊല്ലം ജീവിച്ചുകൂടെന്നില്ലല്ലോ എന്ന് ഗോപി പറഞ്ഞു. അദ്ദേഹവും നല്ല ധൈര്യത്തിലായിരുന്നു. ഓപ്പറേഷന് മുന്‍പ് ഞാന്‍ കണ്ടിരുന്നു. ഞങ്ങളുടെ നാട്ടില്‍ പുതുതായി ആരംഭിച്ച ഹൃദയരോഗാശുപത്രിയില്‍ ശസ്ത്രക്രിയ നടത്തി. വിജയകരം. തുടര്‍ന്ന് മൂന്നു മാസം വിശ്രമം. ആള്‍ വീണ്ടും പൂര്‍ണ്ണാരോഗ്യവാനായി രംഗത്തെത്തി. ഗോപിയുടെ സഹോദരിയുടെ വീട്ടിലായിരുന്നു താമസം. കൃത്യമായ എക്ലര്‍സൈസും ഭക്ഷണക്രമവും ഗുളികകളുമൊക്കെ നിര്‍ദ്ദേശിച്ചിട്ടുണ്ടായിരുന്നു. അദ്ദേഹം അതൊന്നും കാര്യമാക്കിയില്ല. മകള്‍ക്കും കുടുംബപ്രാരാബ്ധങ്ങള്‍ക്കിടയില്‍ അച്ഛനെ വേണ്ടത്ര ശ്രദ്ധിക്കാന്‍ കഴിഞ്ഞില്ല. ഒരു വര്‍ഷത്തോളം ഇവ്വിധം മുന്നോട്ടുപോയി. ഒരു ദിവസം രാവിലെ മൂത്രമൊഴിക്കാന്‍ ടോയ്‌ലറ്റിലേക്കുപോയ അദ്ദേഹം തലചുറ്റി അവിടെ വീണു. കുറച്ചു രക്തവും ഛര്‍ദ്ദിച്ചു. അവര്‍ വണ്ടിപിടിച്ച്, നേരത്തെ ഓപ്പറേഷന്‍ ചെയ്ത ആശുപത്രിയിലേക്ക് കൊണ്ടുപോയി. സ്‌കാനിംഗില്‍, തലച്ചോറിലെ രക്തസ്രാവമാണ് രോഗമെന്നു കണ്ടെത്തി. അവിടെ അതിനുള്ള ചികിത്സാ സൗകര്യമില്ലാത്തതിനാല്‍ തലസ്ഥാന നഗരിയിലെ ആശുപത്രിയിലേക്ക് റഫര്‍ ചെയ്തു. ഗോപി വിളിച്ച് എന്നോട് പറഞ്ഞു, പണം എത്രവേണെമങ്കിലും ചിലവാക്കാം, അച്ഛനെ ജീവനോടെ കിട്ടണം. ഞാന്‍ ആശുപത്രിയിലേക്ക് പോയി. അവനും ഡോക്ടറെ വിളിച്ച് എന്നോട് പറഞ്ഞത് ആവര്‍ത്തിച്ചു. വിലയുള്ള ജീവനാണ് എന്നു മനസിലാക്കി പ്രത്യേക പരിഗണന നല്‍കി ആശുപത്രിയില്‍ അഡ്മിറ്റു ചെയ്തു. ഈ രംഗത്തെ ഏറ്റവും മിടുക്കനായ ഡോക്ടറാണ് ആസ്പത്രി ഉടമ. അദ്ദേഹമാണ് നോക്കിയത്. ബന്ധുക്കള്‍ക്ക് മുറിയും ശരിയാക്കിക്കൊടുത്തു. അവര്‍ കാത്തിരിപ്പും തുടങ്ങി. നമ്മുടെ അതേ അവസ്ഥ. ഞാന്‍ ഡോക്ടരെ കണ്ടു. ബ്രയിന്‍ ഡാമേജാണ്, വെന്റിലേറ്ററിലൂടെ ശ്വാസം നിലനിര്‍ത്താം, കൈകാലുകള്‍ പരലൈസ്ഡായിട്ടുണ്ട്. ഇറിക്കവറബിള്‍, ബട്ട്, ജീവന്‍ നിലനിര്‍ത്താന്‍ ഞങ്ങള്‍ പരമാവധി ശ്രമിക്കാം എന്നയാള്‍ പറഞ്ഞു. ചന്ദ്രു, ഇവിടെയാണ് ഞാന്‍ നേരത്തെ ചോദിച്ച ചോദ്യത്തിന്റെ പ്രസക്തി. ഒരാള്‍ ശരീരം തളര്‍ന്നു കിടക്കുമ്പോള്‍ , ഹൃദയം മാത്രം പ്രവര്‍ത്തിച്ചാല്‍, അത് മരണമോ ജീവിതമോ ? '\n</p>\n<br>\n<p>ചന്ദ്രു ഒന്നും പറയാതെ സന്തോഷിനെ നോക്കി.\n</p>\n<br>\n<p>' ചന്ദ്രു. നമ്മുടെ രഘുവിന്റെ സ്ഥിതി ഇപ്പം എന്താ? നീ പറ. അവന്‍ നടന്ന് നമ്മുടെ അടുത്തേക്ക് വരുമോ? വാ- ചേട്ടാ പോകാം എന്നു പറയുമോ ? ', സന്തോഷ് കരയാന്‍ തുടങ്ങി. ' എനിക്കറിയില്ലെടാ ചന്ദ്രു, ഉറക്കമില്ലാതെ കിടക്കുമ്പൊ, ഇത്തരം ചിന്തകളാ മനസില്‍. '</p>\n<br>\n<p> ചന്ദ്രു ആശ്വസിപ്പിക്കാനായി എന്തോ ചിലതൊക്കെ പറഞ്ഞു, വെറും വാക്കുകള്‍</p>\n<br>\n<p>' ഞാന്‍ പറഞ്ഞുവന്നിടത്തുനിന്നും മാറിപ്പോയി. നീ ഇത് കേള്‍ക്കണം. ഞാന്‍ ഗോപീകൃഷ്ണനെ വിളിച്ചു. എത്രയും വേഗം നാട്ടില്‍ വരണം, സംഗതി ഗുരുതരമാണ് എന്നു ധരിപ്പിച്ചു. അവന്‍ അടുത്ത ദിവസം തന്നെ പറന്നെത്തി. ഞങ്ങള്‍ക്ക് ഒരു കാര്യം ബോധ്യപ്പെട്ടു, ശക്തിയേറിയ വെന്റിലേറ്ററിന്റെ സഹായത്തോടെ ശ്വാസം നിലനിര്‍ത്തി എത്രനാള്‍ വേണമെങ്കിലും ഈ ജീവന്‍ നിലനിര്‍ത്താം. ഒരു ദിവസത്തിന് പതിനായിരം രൂപയാണ് ചിലവ്. മരണാസന്നനായ രോഗി ഇതൊന്നും അറിയില്ല. കാരണം അറിവിന്റെ കേന്ദ്രങ്ങളെല്ലാം നിലച്ചു കഴിഞ്ഞു. പിന്നെ സംഭവിക്കാവുന്നത് ഈ ഒറ്റക്കിടപ്പില്‍ ശരീരം പൊട്ടി വൃണമാകുക എന്നതാണ്. തിരികെ സുഖം പ്രാപിച്ചുളള ഒരു വരവ് പ്രതീക്ഷിക്കുകയും വേണ്ട. ഞങ്ങള്‍ ആസ്പത്രിയുടെ ഡയറക്ടറായ ഡോക്ടറെ വീട്ടില്‍ പോയി കണ്ടു. ഇത്തരത്തില്‍ അച്ഛന്‍ കഷ്ടപ്പെടുന്ന അവസ്ഥ സഹിക്കാന്‍ കഴിയില്ല, വെന്റിലേറ്ററില്‍ നിന്നു മാറ്റിയാല്‍ മതി , ആ ജീവന്‍ സ്വതന്ത്രമായിക്കോട്ടെ എന്നൊക്കെ ദാര്‍ശനിക തലത്തില്‍ അദ്ദേഹത്തോട് സംസാരിച്ചുനോക്കി. അദ്ദേഹം വഴങ്ങിയില്ല. അത് മെഡിക്കല്‍ എത്തിക്‌സിന് വിരുദ്ധമാണ് എന്നഭിപ്രായപ്പെടുകയും ചെയ്തു. അപ്പോള്‍ ഇങ്ങിനെ എത്രകാലം. അതൊന്നും പറയാന്‍ കഴിയില്ല മിസ്റ്റര്‍ ഗോപി , ദൈവം നിശ്ചയിക്കുംപോലെ എന്നേ പറയാനൊക്കൂ, ഡോക്ടര്‍ പറഞ്ഞൊഴിഞ്ഞു.'</p>\n<br>\n<p>സന്തോഷ് ഒന്നുനിര്‍ത്തി. ചന്ദ്രു ചോദിച്ചു, ' എന്നിട്ട് ? ' .</p>\n<br>\n<p>' പച്ചക്കറിപോലെയായ ശരീരം എന്നൊക്കെ പറയാറുണ്ട്, അതാണ് അവസ്ഥ. ഞങ്ങള്‍ മെഡിക്കല്‍ കോളേജിലെ കാര്‍ഡിയോളജി വിഭാഗം അസിസ്റ്റന്റ് പ്രൊഫസറെ കാണാന്‍ പോയി. അദ്ദേഹവുമായി സംസാരിച്ചു. മെഡിക്കല്‍ എത്തിക്‌സ് ശരിയാണ്, പക്ഷെ നിങ്ങള്‍ നാല് ദിവസം പണമടയ്ക്കാതിരുന്നാല്‍ ഈ എത്തിക്‌സ് ഇല്ലാണ്ടാവും, അദ്ദേഹം പറഞ്ഞു. സ്വകാര്യ ആശുപത്രികളില്‍ ഓരോ രോഗിയും ചൂണ്ടലില്‍ വീണ ഇരയാണ്. അവര്‍ക്ക് ലഭിക്കുന്ന സ്വത്താണ്.അമൂല്യ രത്‌നങ്ങള്‍. അവയുടെ മാറ്റ് കുറയുമ്പോള്‍ ഒഴിവാക്കിക്കളയും, അത്രയേ ഉള്ളു. ഇപ്പോള്‍ താങ്കളുടെ അച്ഛന്‍ തനിത്തങ്കമാണ്. പ്രതിദിനം പതിനായിരം രൂപ മൂല്യമുള്ള തങ്കം. നാളെ പണം കൊടുക്കാനില്ല എന്നു നിങ്ങള്‍ അറിയിച്ചാല്‍ അത് കാര്‍ബണായി മാറും. വെറും കരി. മൂല്യം നശിച്ച് അത് പുറത്തേക്കുവരും. നിങ്ങള്‍ക്കു ചെയ്യാവുന്ന ഒരു കാര്യം മന്ത്രിയുടെ ശുപാര്‍ശയില്‍ ഒരു കിടക്ക മെഡിക്കല്‍ കോളേജിലെ തീവ്രപരിചരണ വിഭാഗത്തില്‍ സംഘടിപ്പിക്കുക എന്നതാണ്.എന്നിട്ട് അവരുടെ ആംബുലന്‍സില്‍ തന്നെ അച്ഛനെ ഇവിടേക്ക് ഷിഫ്റ്റ് ചെയ്യുക. അപ്പോള്‍ ഒരു ദിവസത്തെ ചിലവ് പതിനായിരം രൂപയില്‍ നിന്നും അഞ്ഞൂറായി കുറയും. അതിനെക്കുറിച്ച് ആലോചിക്കുക. ഡോക്ടറുടെ നിര്‍ദ്ദേശപ്രകാരം ഞങ്ങള്‍ നഗരത്തിലെ ഉപയോഗിക്കാവുന്ന സ്വാധീനങ്ങള്‍ പ്രയോജനപ്പെടുത്തി കിടക്ക സംഘടിപ്പിച്ചു.ആശുപത്രി അധികൃതരുടെ എതിര്‍പ്പ് മറികടന്ന്, റിസ്‌ക്ക് ഏറ്റെടുക്കുന്നു എന്ന് ഒപ്പിട്ടുകൊടുത്ത്,  ഐസിയു ആംബുലന്‍സില്‍ അദ്ദേഹത്തെ മെഡിക്കല്‍ കോളേജിലേക്ക് കൊണ്ടുവന്നു. ഇതിനിടെ  ഗോപി രണ്ട് ലക്ഷം രൂപ ചിലവ് ചെയ്ത് കഴിഞ്ഞിരുന്നു. അച്ഛന്‍ ഒന്നുമറിയാത്ത ഉറക്കത്തിലാണ്. കടന്നുപോയ ദിനങ്ങള്‍ തീര്‍ത്തും ജീവിതത്തിന്റെ ഭാഗമല്ലാത്ത അവസ്ഥ. മെഡിക്കല്‍ കോളേജില്‍ പതിനഞ്ച് ദിവസം കൂടി ഈ അവസ്ഥയില്‍ കഴിഞ്ഞശേഷമാണ് ജീവന്‍ ശരീരം വിട്ടുപോയത്. അതിന് വന്ന ചിലവ് ഏഴായിരത്തഞ്ഞൂറ് രൂപ മാത്രം. ചന്ദ്രു, ഞാന്‍ പറഞ്ഞുവന്നത് ഇത്രയേയുള്ളു, നമ്മള്‍ക്ക് ആശിക്കാന്‍ വകയില്ലാത്ത അവസ്ഥയിലേക്ക് നമ്മെ തള്ളിവിട്ട ശേഷം സാമ്പത്തികമായി ചൂഷണം ചെയ്യുന്ന കടുത്ത വ്യവസായവത്ക്കരണമാണ് ആതുരസേവന രംഗത്ത് ഉണ്ടായിരിക്കുന്നത്. ഉള്ളതെല്ലാം വിറ്റ് ഞങ്ങള്‍ക്ക് തരൂ, ആധുനിക സംവിധാനങ്ങളുടെ വല വിരിച്ച് ഞങ്ങള്‍ കാത്തിരിക്കുന്നു എന്നതാണ് വേട്ടക്കാരന്റെ സമീപനം', സന്തോഷ് പറഞ്ഞു</p>\n<br>\n<p> അവര്‍ സംസാരിച്ചിരിക്കെ ഡോക്ടര്‍ ജോര്‍ജ്ജ് മാത്യു അവിടേക്ക് വന്നു. ',സന്തോഷ്, വളരെ സുപ്രധാനമായ ഒരു തീരുമാനം കൂടി നമ്മള്‍ എടുക്കേണ്ടിയിരിക്കുന്നു. പഴുപ്പ് ഇപ്പോഴും നില്‍ക്കുന്നില്ല. നമ്മള്‍ കൊടുക്കുന്ന മെഡിസിനുകളൊന്നും ഫലിക്കാത്ത അവസ്ഥയാണ്. പാന്‍ക്രിയാസില്‍ ഒരു ഓപ്പറേഷനല്ലാതെ ഇനിമറ്റൊന്നും ചെയ്യാനില്ല. അതീവ റിസ്ക്കുള്ള ഒരു കാര്യമാണെങ്കിലും അതല്ലാതെ മറ്റൊന്നും നമുക്ക് മുന്നിലില്ല.'. സന്തോഷിന്റെ ഉള്ളില്‍ രക്തത്തിന്റെ ചൂട് കൂടി. അഡ്രിനാലിന്റെ ഉത്പ്പാദനം വര്‍ദ്ധിച്ച മട്ടാണ്. കൈകള്‍ക്ക് ഒരു തരിപ്പ്. ' ഡോക്ടര്‍, നിങ്ങള്‍തന്ന പ്രതീക്ഷയുടെ പുറത്താണ് ഞങ്ങള്‍ മറ്റൊരാശുപത്രിയില്‍ നിന്നും രഘുവിനെ ഇവിടേക്കു മാറ്റിയത്. കഴിഞ്ഞ ഒരു മാസമായി നിങ്ങള്‍ ചികിത്സിക്കുന്നു. എന്നിട്ട് എന്തു പുരോഗതിയാണ് രോഗിക്കുണ്ടായത്. എന്റെ പയ്യന്റെ ശരീരമാകെ കീറി കുറേ കുഴലുകള്‍ ഫിറ്റുചെയ്തതല്ലാതെ നിങ്ങള്‍ എന്താണ് അധികമായി ഞങ്ങള്‍ക്ക് നല്‍കിയത്. പത്തുലക്ഷം രൂപ വാങ്ങിയില്ലെ ഇതുവരെ ,അവനെ രക്ഷിക്കാമെന്ന ഉറപ്പില്‍. എന്നിട്ട് എന്റെ കുട്ടിക്ക് ---- ', സന്തോഷ് പൊട്ടിക്കരഞ്ഞു. ഡോക്ടര്‍ക്ക് മറുപടിയുണ്ടായില്ല.ചന്ദ്രു സന്തോഷിനെ ആശ്വസിപ്പിക്കാന്‍ ശ്രമിച്ചു.</p>\n<br>\n<p>' ഞങ്ങള്‍ ആലോചിച്ച് മറുപടി പറയാം. എനിക്ക് കുറച്ചു സമയം വേണം', സന്തോഷ് തിരികെ നടന്നു. അവന്‍ ഡോക്ടര്‍ സദാശിവനെ വിളിച്ചു കാര്യങ്ങള്‍ പറഞ്ഞു. ' എടാ, ഞാന്‍ കൊച്ചിയിലെ സീ ഫേസിലും ആര്‍എസിയിലും ഒന്നു ബന്ധപ്പെടട്ടെ, എന്നിട്ട് പറ്റുമെങ്കില്‍ നമുക്ക് അവിടെ നേരിട്ടൊന്നുപോയി സംസാരിക്കാം', അയാള്‍ ഫോണ്‍ വച്ചു.\n</p>\n<br>\n<p>പാന്‍ക്രിയാസില്‍ ഓപ്പറേഷന്‍ എന്നു കേട്ടപ്പോള്‍ ഉള്ളിലെവിടെയോ ഒരഗ്നി ഉയര്‍ന്നപോലെ. അസ്വസ്ഥമായ മനസിന്റെ വികാരം ശരീരത്തിലേക്ക് പടര്‍ന്നു. സന്തോഷിന് ഒരു വിറയല്‍ അനുഭവപ്പെട്ടു. അവന്‍ വേഗം കസേരയില്‍ വന്നിരുന്നു. 'സന്തോഷ് വീട്ടിലേക്ക് പൊയ്‌ക്കൊള്ളു, ഇവിടെ കാര്യങ്ങള്‍ ഞാന്‍ നോക്കിക്കൊളളാം', ചന്ദ്രു പറഞ്ഞു. രണ്ടുപേരും കൂടി താഴേക്കിറങ്ങി ചായ കുടിച്ചു. സന്തോഷിനെ യാത്രയാക്കി ചന്ദ്രു തിരികെ വന്നു. (  തുടരും )\n</p>\n<br>\n<p>(കവര്‍ ചിത്രം -- പത്മാവതി)</p>\n<br>",
      "image": "/image/nisagandhi-19.jpg"
    },
    {
      "id": 1020,
      "title": "Nisagandhi - Part--20",
      "shortDescription": "This novel tells the story of an artist struggling with alcohol addiction, who is hospitalized. The narrative unfolds as a tragic drama, capturing the emotional turmoil experienced by him, his family, and his friends. It also sheds light on the practices of private hospitals, which raise the hopes of patients' relatives while prioritizing profit above all else.",
      "longDescription": "<h2 class=\"title-pink text-decoration-underline\">നിശാഗന്ധി -ഭാഗം -20 (അവസാന ഭാഗം) </h2>\n<p>പകലിന്റെ വെളിച്ചത്തിന് മുകളിലേക്ക് രാത്രിയുടെ കരിമ്പടം വീണു. തൊട്ടുണര്‍ത്തിയ വിളക്കുവെളിച്ചത്തില്‍ ചന്ദ്രു ഓരോരുത്തരെയായി നോക്കി. കാത്തിരിപ്പുകാരുടെ ഭാവങ്ങള്‍ക്ക് ഒരേകതാനതയുണ്ട്, പ്രതീക്ഷകള്‍ക്കും. കൂടുതല്‍ പേരും അലസരായി എവിടെയെങ്കിലും ഇരിക്കുകയാണ് പതിവ്. തിരക്കുകള്‍ ഒന്നുമില്ലാതെ. തിരക്കുകൂട്ടിയിട്ട് പ്രത്യേകിച്ച് കാര്യമൊന്നുമില്ലെന്ന് അവര്‍ക്കറിയാം. തങ്ങളുടെ മുന്നിലൂടെ ഡോക്ടര്‍മാരും നഴ്‌സുമാരും മറ്റു ജീവനക്കാരും തിരക്കിട്ടു പോകുന്നതു കാണാം. അവര്‍ തമാശകള്‍ പറഞ്ഞ് ചിരിക്കുകയും ചെയ്യുന്നു. കാത്തിരിപ്പുകാര്‍ക്ക് എന്ത് തമാശ! ജീവിതത്തിന്റെ വെളുത്ത വശങ്ങള്‍ നഷ്ടപ്പെട്ട്,രാത്രിയുടെ നിറങ്ങളും നിഗൂഢതകളും മാത്രം അറിയുന്നവര്‍.\n</p>\n<br>\n<p>സ്‌ട്രെച്ചറില്‍ ഒരാളിനെ കൊണ്ടുപോകുമ്പോള്‍ അയാളുടെ ബന്ധു ഒന്നെഴുന്നേറ്റു നില്‍ക്കും. ചന്ദ്രുവിന്റെ അടുത്തിരുന്നയാള്‍ എഴുന്നേറ്റപ്പോള്‍ ചന്ദ്രുവും ഒപ്പം എണീറ്റു. ഡയാലിസിസ് മുറിയിലേക്കാണ് അയാളെ കൊണ്ടുപോയത്. മുറിയില്‍ പ്രവേശിച്ചു കഴിഞ്ഞപ്പോള്‍ അയാളിരുന്നു.\n</p>\n<br>\n<p>' എന്താ രോഗം?', ചന്ദ്രു ചോദിച്ചു</p>\n<br>\n<p>' കടുത്ത വയറുവേദനയോടെയാണ് അഡ്മിറ്റു ചെയ്തത്. കരളിന് തകരാറാണെന്ന് ഡോക്ടര്‍മാര്‍ വിധിയെഴുതി. ധാരാളം മരുന്നുകള്‍ നല്‍കി. മരുന്നുകളുടെ സൈഡ് ഇഫക്ടാണെന്നാ പറയുന്നെ, ഇപ്പോള്‍ വൃക്ക തകരാറിലായി, ഡയാലിസിസിലാണ്. നമ്മള്‍ കൊണ്ടുവരുമ്പോള്‍ ഉള്ള രോഗത്തേക്കാള്‍ കൂടുതലാണ് ഇവിടെ എത്തിക്കഴിയുമ്പോള്‍ ഉണ്ടാകുന്നത്. രോഗം കൂട്ടുന്നതിനാണോ നമ്മള്‍ ലക്ഷങ്ങള്‍ നല്‍കുന്നതെന്ന് സംശയിച്ചുപോകും. മരുന്നുകളും അങ്ങിനെതന്നെ. ഒരുപാട് വ്യാജമരുന്നുകളും മാര്‍ക്കറ്റില്‍ ഇറങ്ങുന്നു. മനുഷ്യജീവന്‍ വച്ചാ ആളുകള്‍ കളിക്കുന്നത്', അയാള്‍ ഒരാവേശത്തില്‍ ഇത്രയും പറഞ്ഞ് കുറച്ചു നേരം മിണ്ടാതിരുന്നു. എന്നിട്ട് തുടര്‍ന്നു ,' ഈയിടെ ഒരു പ്രമുഖ കമ്പനി ഇറക്കുന്ന മരുന്ന് വേണ്ടത്ര ഫലം കാണുന്നില്ല എന്നു കണ്ട് ഡോക്ടര്‍മാര്‍ ആ മരുന്നു കൊടുക്കുന്നത് നിര്‍ത്തുന്നതായി കമ്പനിയെ അറിയിച്ചു. അവര്‍ സാമ്പിളുകള്‍ എടുത്തു പരിശോധിച്ചപ്പോള്‍ അതില്‍ വേണ്ട അളവിലുള്ള മരുന്നുകള്‍ ഒന്നുമില്ല. വ്യാജനായിരുന്നു. കമ്പനി ഉടനെ ഒരു കച്ചവട തന്ത്രം പ്രയോഗിച്ചു. ഈ വിവരം മൂടിവച്ചു. കാരണം കേസ്സുകൊടുക്കുകയോ വാര്‍ത്ത കൊടുക്കുകയോ ചെയ്താല്‍ കമ്പനിക്ക് ക്ഷീണമാകും. അവരുടെ മറ്റു മരുന്നുകളും ആളുകള്‍ വാങ്ങാതാവും. ഇതിപ്പൊ അറിയുന്ന ചില ഡോക്ടര്‍മാരല്ലെ വേണ്ടെന്നു വയ്ക്കൂ. ഇവിടെ കുറ്റക്കാരെ കണ്ടെത്തി മാതൃകാപരമായി ശിക്ഷ വാങ്ങി നല്‍കുക എന്നതല്ല കമ്പനിയുടെ നയം , വ്യാജനെ മറച്ചുവച്ച് കമ്പനി മുന്നോട്ടു കൊണ്ടുപോവുക എന്നതാണ്. മനുഷ്യജീവന്റെ വില അവിടെ തീരുന്നു'\n</p>\n<br>\n<p>തൊട്ടടുത്തിരുന്ന മറ്റൊരാള്‍ അവരുടെ ചര്‍ച്ചയില്‍ ഇടം നേടി' ഈ മരുന്നു കമ്പനികള്‍ ഡോക്ടര്‍മാരുമായി ചേര്‍ന്ന് നടത്തുന്ന ക്രൂരതകള്‍ ചില്ലറയൊന്നുമല്ല സുഹൃത്തെ. എലികളിലും ഗിനിപ്പന്നികളിലും എന്നപോലെ മനുഷ്യരിലും പുതിയ മരുന്നുകളുടെ പരീക്ഷണം നടക്കുന്നില്ലെ. കാന്‍സര്‍ തുടങ്ങിയ രോഗങ്ങള്‍ക്കുള്ള പുതിയ മരുന്നുകള്‍ പരീക്ഷിക്കാന്‍ അമേരിക്കന്‍ കമ്പനികള്‍ ഇന്ത്യക്കാരെയും ആഫ്രിക്കക്കാരെയുമല്ലെ ഉപയോഗിക്കുന്നത്. അതിന് സമ്മതം കൊടുക്കുന്ന ഡോക്ടര്‍മാര്‍ക്ക് കോടിക്കണക്കിന് രൂപയല്ലെ അവര്‍ നല്കുന്നത്. നമ്മുടെ പല സ്ഥാപനങ്ങളിലും ഇത് നടക്കുന്നുണ്ട് എന്നത് ശ്രദ്ധേയമാണ്. എന്താ ചെയ്യാ, മനുഷ്യന് ദുര മൂത്താല്‍ പിടിച്ചുകെട്ടാന്‍ കഴിയ്യോ. അവന്‍ ഡോക്ടറായാലും ഭരണാധികാരിയായാലും കച്ചവടക്കാരനായാലും എല്ലാം ഒരുപോലെ തന്നെ. '</p>\n<br>\n<p>ഈ സമയം മൊബൈലില്‍ വന്ന കാള്‍ അറ്റന്റുചെയ്യാനായി അയാള്‍ എഴുനേറ്റുപോയി. വീണ്ടും സ്വന്തം ചിന്തകളില്‍ ആണ്ട് ചന്ദ്രു കസേരയില്‍ ചാരിയിരുന്ന് കാലുകള്‍ നീട്ടിവച്ചു. ഡയാലിസിസിനായി കൊണ്ടുപോയ ശ്രീനിവാസന്റെ മകന്‍ രാജകൃഷ്ണന്‍ അസ്വസ്ഥനായി നടക്കുന്നുണ്ടായിരുന്നു. അയാളുടെ മനസില്‍ എന്താകും ചിന്ത? എല്ലാം ഒന്നുവേഗം അവസാനിച്ചെങ്കില്‍ എന്നാകുമോ? എന്തിനാണ് ഇത്തരം ദുശ്ചിന്തകള്‍ കടന്നുവരുന്നത്. അസുഖം വേഗം മാറണമെ എന്ന പ്രാര്‍ത്ഥനയാകുമോ? എങ്ങിനെ? ഡയാലിസിസ് തുടങ്ങിയ ഒരു വ്യക്തിക്ക് ഇനി ഭേദമാകല്‍ എന്നൊന്നുണ്ടോ? ഇതും അതിന്റെ അനുബന്ധമായി വരുന്ന രോഗങ്ങളും അനുഭവിക്കയല്ലാതെ -- നാല് പ്രധാന കേന്ദ്രങ്ങളിലായി ഇവിടെ എത്ര മനുഷ്യരാണ് രോഗങ്ങളോട് മല്ലിടുന്നത്. മെഡിക്കല്‍ കെയര്‍ യൂണിറ്റ്, ക്രിട്ടിക്കല്‍ കെയര്‍ യൂണിറ്റ്, ഇന്റന്‍സീവ് കെയര്‍ യൂണിറ്റ്, ഡയാലിസിസ് യൂണിറ്റ്, മരണം പതിയിരിക്കുന്ന ഇടങ്ങള്‍. കുതിരയുടെ വേഗത്തിലും ചിലപ്പോള്‍ ആമയുടെ വേഗത്തിലും മരണം ഇവിടൊക്കെ സഞ്ചരിക്കുന്നു.</p>\n<br>\n<p>ശ്രീനിവാസന്റെ ഡയാലിസിസ് കഴിഞ്ഞെന്നു തോന്നുന്നു. സ്‌ട്രെച്ചറില്‍ അയാളെ പുറത്തേക്കു കൊണ്ടുവന്നു. മൂത്രം പോകാനുളള കുഴല്‍ ഒരു വശത്ത് കിടപ്പുണ്ട്. അലസമായി എന്തോ തമാശ പറഞ്ഞു ചിരിച്ച് ജീവനക്കാര്‍ സ്‌ട്രെച്ചര്‍ ഉരുട്ടുകയാണ്. പെട്ടെന്നാണ് ശ്രീനിവാസന്റെ മൂത്രക്കുഴല്‍ അവിടെ കിടന്ന കസേരയില്‍ ഉടക്കിയത്. അത് കാണാതെ അവര്‍ സ്‌ട്രെച്ചര്‍ മുന്നോട്ടെടുത്തു. വേദനയുടെ പാരമ്യതയില്‍ അയാള്‍ നിലവിളിച്ചു. എന്താണ് സംഭവിച്ചതെന്നറിയാതെ എല്ലാവരും ഞെട്ടിയുണര്‍ന്നു. നിര്‍ത്ത്, നിര്‍ത്ത് എന്നുച്ചത്തില്‍ പറഞ്ഞുകൊണ്ട് ചന്ദ്രു ഓടിയെത്തി കസേരയില്‍ നിന്നും ട്യൂബിനെ വിടുവിച്ചു. മറ്റൊരു സന്ദര്‍ഭത്തിലായിരുന്നെങ്കില്‍ രണ്ടിനും അടി കൊടുത്തേനെ. ആത്മസംയമനം പാലിച്ച് ചന്ദ്രു പറഞ്ഞു, ' രോഗികളുടെ കാര്യത്തില്‍ കുറച്ചുകൂടി ശ്രദ്ധ കാണിക്കൂ, പ്ലീസ് '\n</p>\n<br>\n<p>അവര്‍ മുഖം കുനിച്ചു. -ങും, കൊണ്ടുകിടത്ത് എന്ന് എല്ലാ വികാരവും ചേര്‍ന്ന ശബ്ദത്തില്‍ ചന്ദ്രു പറഞ്ഞു. ശ്രീനിവാസന്‍ നിലവിളിച്ചുകൊണ്ടേയിരുന്നു. ട്യൂബ് ഘടിപ്പിച്ചിടത്തുനിന്നും മാറിയിട്ടുണ്ട്, അതിന്റെ വേദനയാണ്. ' നിങ്ങള്‍ വേഗം ഡോക്ടറെ വിവരം അറിയിക്കണം', ചന്ദ്രു പറഞ്ഞു. അവര്‍ ഡോക്ടറെ വിളിച്ചു. ഡോക്ടര്‍ വന്ന് അത് നേരെയാക്കി. പച്ച മാംസത്തിലേക്ക്, മയക്കാതെ , അതും അതീവ സെന്‍സിറ്റീവായിടത്ത് നടത്തിയ ഈ ക്രിയയുടെ വേദനയില്‍ ശ്രീനിവാസന്റെ കരച്ചില്‍ ഐസിയൂവില്‍ നിന്നും പുറത്തേക്കൊഴുകി. അത് എത്രയോ നേരത്തേക്ക് ശബ്ദം കുറഞ്ഞു കുറഞ്ഞ് കേട്ടുകൊണ്ടിരുന്നു. ഒടുവില്‍ ഒരു ഞരക്കമായി അവശേഷിച്ചു.</p>\n<br>\n<p>രാത്രിയുടെ ഏതോ ഒരു യാമത്തില്‍ തിരക്ക് അനുഭവപ്പെട്ടു. ചന്ദ്രു ഉറക്കത്തില്‍ നിന്നുണര്‍ന്നു. ഒരു രോഗിയെ ഐസിയൂവിലേക്ക് സ്‌ട്രെച്ചറില്‍ കൊണ്ടുപോകുന്നു. ഒരു സ്ത്രീയാണ്. ഭര്‍ത്താവും മറ്റു രണ്ടുപേരും വാതില്‍ക്കല്‍ വരെ പോയി തിരികെ വന്നു. ഭര്‍ത്താവിന്റെ മുഖം രക്തമയമില്ലാത്തവിധം നിര്‍ജ്ജീവമായിരുന്നു. വളരെ മോശപ്പെട്ട ഏതോ അവസ്ഥയിലാണ് രോഗി. ഉടന്‍ എന്തെങ്കിലും ചോദിക്കാന്‍ ചന്ദ്രുവിന് തോന്നിയില്ല. എങ്കിലും ഇരിക്കൂ എന്നവന്‍ പറഞ്ഞു. പറയാത്ത താമസം, അയാള്‍ അവിടെയിരുന്നു. കണ്ണുകള്‍ ജലം നിറഞ്ഞ് വിങ്ങിയിരിക്കുകയാണ്. എന്ത് ചോദിച്ചാലും കരയുമെന്ന മട്ട്. കൂടെ വന്നവരും ഇരുന്നു. ' പേടിക്കണ്ട ബാലകൃഷ്ണ, അവര് നേക്കിക്കൊള്ളും. പിന്നെല്ലാം ദൈവനിശ്ചയം.'അയാളത് കേട്ടെങ്കിലും മറുപടി പറഞ്ഞില്ല.</p>\n<br>\n<p> കാര്യങ്ങള്‍ ചോദിക്കുന്നത് അയാള്‍ക്ക് കുറച്ചാശ്വാസം നല്‍കും എന്നു തോന്നിയപ്പോള്‍ ചന്ദ്രു ചോദിച്ചു, ' എന്താ അസുഖം?'\n</p>\n<br>\n<p>' ജലദോഷത്തില്‍ തുടങ്ങിയതാ. അവളൊരു പാവാ, കാശ് ചെലവാകൂന്നു കരുതി തന്നാലാകുന്ന ചികിത്സകള്‍ ആദ്യം ചെയ്തു. ആവി കൊള്ളുക, കരുപ്പട്ടിക്കാപ്പി കുടിക്കുക എന്നിങ്ങനെ. പിന്നെ മെഡിക്കല്‍ സ്റ്റോറില്‍ നിന്നും എന്തോ മരുന്നുകളും വാങ്ങിക്കഴിച്ചു. ജലദോഷത്തിന് വിശ്രമം വേണമല്ലോ,അതില്ലതാനും. രണ്ട് പെണ്‍കുട്ട്യോളാ. എനിക്കൊരു കമ്പനിയില്‍ ചെറിയ പണിയുമുണ്ട്. കുട്ട്യോള്‍ടെ പഠിത്തം, വീട്ടുകാര്യം ഒക്കെകൂടി ടെന്‍ഷനാ അവള്‍ക്ക്. ആശുപത്രിയില്‍ പോകാമെന്ന് ഞാന്‍ പറഞ്ഞിട്ട് കേട്ടില്ല. ഒടുവില്‍ തീരെ വയ്യാണ്ടായപ്പോള്‍ ഡോക്ടര്‍ കൃഷ്ണന്‍കുട്ടിയെ വീട്ടില്‍പോയി കണ്ടു. അദ്ദേഹം കുറച്ചു മരുന്നു തന്നു. അത് കഴിച്ചിട്ടും കുറവില്ലാണ്ടായപ്പോള്‍ അടുത്തുള്ള സ്വകാര്യ ആശുപത്രിയില്‍ അഡ്മിറ്റു ചെയ്തു. അവിടായിരുന്നു മൂന്നുനാളായി. ഇപ്പോഴത്തെ പുതിയതരം വൈറല്‍പനി ഏതെങ്കിലുമാണോ എന്നറിയാന്‍ ടെസ്റ്റുകള്‍ നടത്തി. ഒന്നും കണ്ടെത്താന്‍ കഴിഞ്ഞില്ല. ഒടുവില്‍ അവരുതന്നെ ഇവിടേക്കു റഫര്‍ ചെയ്യുകയായിരുന്നു. -- ന്റെ ദേവകി, അവളാകെ ക്ഷീണിച്ചു.തലയ്ക്കു ബലക്ഷയം വന്നിട്ടുണ്ട്, പിച്ചും പേയും പറയുന്നു. എന്താണോ ഭഗവതി സംഭവിച്ചത്.'\n</p>\n<br>\n<p>' ധൈര്യായിരിക്ക് ചേട്ടാ, ഒന്നും പേടിക്കണ്ട,സമാധാനിക്ക്', ചന്ദ്രു പറഞ്ഞു.</p>\n<br>\n<p>' എന്ത് സമാധാനം അനിയാ, രണ്ട് പെണ്‍കുട്ട്യോളാ, മൂത്തവള് കെട്ടിക്കാറായി, ഇളയോള്‍ക്കും നല്ല പ്രായോണ്ട്. രണ്ടും നന്നായി പഠിക്കണുമുണ്ട്. പുരയിടം വിറ്റായാലും ചികിത്സിക്കാം, ഓളെ ആരോഗ്യത്തോടെ കിട്ട്യാ മതിയാര്‍ന്ന്', ബാലകൃഷ്ണന്‍ വിങ്ങി.</p>\n<br>\n<p>രാത്രിയില്‍ തന്നെ ടെസ്റ്റുകള്‍ പലതും നടത്തി. രാവിലെ പ്രധാന ഡോക്ടര്‍ വന്നു. പരിശോധനയില്‍ അക്യൂട്ട് ന്യുമോണിയ എന്നു വിധിയെഴുതി. അവസ്ഥ മോശമാണ്, എങ്കിലും പരമാവധി ശ്രമിക്കാം എന്നാണ് ഡോക്ടര്‍ പറഞ്ഞത്. ചന്ദ്രു വൈകിട്ട് എത്തുമ്പോള്‍ ബാലകൃഷ്ണന്‍ കുറേക്കൂടി നിരാശനായിരിക്കുന്നതാണ് കണ്ടത്. ' അനിയാ, ദൈവം കൈവിട്ടെന്നാ തോന്നണേ'</p>\n<br>\n<p>' എന്താ, എന്തുപറ്റി ചേട്ടാ', അവന്‍ ചോദിച്ചു</p>\n<br>\n<p>' അവള്‍ പറയാതൊളിപ്പിച്ച ഒരു രോഗം കൂടിയുണ്ടായിരുന്നു അനിയാ അവള്‍ക്ക ', ചന്ദ്രു അയാളുടെ മുഖത്തേക്ക് ബാക്കി കേള്‍ക്കാനെന്നവണ്ണം നോക്കി. ' കഴിഞ്ഞ നാല് വര്‍ഷമായി ആര്‍ത്തവം നിലച്ചിരുന്ന അവള്‍ക്ക് ബ്ലീഡിംഗ് ഉണ്ടായിരുന്നു. അതും നിലയ്ക്കാത്ത ബ്ലീഡിംഗ്. അതവള്‍ ഞങ്ങളെ അറിയിച്ചിരുന്നില്ല. രക്തം വന്‍തോതില്‍ വാര്‍ന്നുപോയി കഴിഞ്ഞിരിക്കുന്നു. രക്തം കിട്ടാതെ തലച്ചോറ് ഏതാണ്ട് മൃത്യുവായ അവസ്ഥ. -- പ്പൊ പത്ത് കുപ്പി രക്തമാ അവര്‍ ആവശ്യപ്പെടുന്നത്', അയാള്‍ പറഞ്ഞു.</p>\n<br>\n<p>' ഗ്രൂപ്പ് ഏതാ ചേട്ടാ -' , അവന്‍ ചോദിച്ചു</p>\n<br>\n<p>\n' ഓ പോസിറ്റീവ്', അയാള്‍ പറഞ്ഞു</p>\n<br>\n<p>' ചേട്ടന്‍ വിഷമിക്കണ്ട, അതൊക്കെ നമുക്ക് സംഘടിപ്പിക്കാം, സമാധാനമായിട്ടിരിക്ക്', ചന്ദ്രു അയാളെ ആശ്വസിപ്പിച്ചു.</p>\n<br>\n<p> ബാലകൃഷ്ണന്‍ ഇരിപ്പുറയ്ക്കാതെ അസ്വസ്ഥനായി. അയാളുടെ ഓര്‍മ്മകളില്‍ പലതും കടന്നുവരുന്നുണ്ടാകും. ജീവിതത്തിലെ നല്ലതും മോശവുമായ ഒരുപാട് കാലം ഒന്നിച്ചു നീങ്ങിയതിന്റെ ചിത്രങ്ങള്‍. മനസില്‍ ഒരായിരം പൊന്‍പാറ്റകളുടെ കറക്കം, ചിറകടി. അവ ഉള്ളില്‍ പറ്റിപ്പിടിക്കുന്നതിന്റെ അസ്വസ്ഥത.</p>\n<br>\n<p>രാവിലെ സന്തോഷ് എത്തിയപ്പോള്‍ ചന്ദ്രു പറഞ്ഞു, ' ഞാനിത്തിരി നേരത്തെ ഇറങ്ങുകയാ, ഇന്നലെ വളരെ ക്രിട്ടിക്കലായി ഒരു രോഗി വന്നിട്ടുണ്ട്. പാവങ്ങളാ. അവര്‍ക്കായി കുറച്ചു രക്തം സംഘടിപ്പിക്കണം. ഞാന്‍ കുറച്ചുപേരോട് വിളിച്ചു പറഞ്ഞിട്ടുണ്ട്. എല്ലാവരേയും സംഘടിപ്പിച്ച് കൊണ്ടുവരണം',  സന്തോഷ് തലയാട്ടി. അസുഖം എന്താണെന്നോ രോഗി ആരാണെന്നോ ചോദിക്കാനുളള മാനസികാവസ്ഥയിലായിരുന്നില്ല അവന്‍.</p>\n<br>\n<p>പത്തുമണിയോടെ ചന്ദ്രു കൂട്ടുകാരുമായി തിരികെ ആസ്പത്രിയിലെത്തി. അവന്‍ ബാലകൃഷ്ണനെ മൊബൈലില്‍ ബന്ധപ്പെട്ടു, ' ബാലേട്ടാ, ചന്ദ്രുവാണ്, രക്തം നല്‍കാന്‍ ആളുകള്‍ എത്തിയിട്ടുണ്ട്. '</p>\n<br>\n<p>അങ്ങേത്തലയ്ക്കല്‍ ഒരു വിങ്ങിപ്പൊട്ടലാണ് കേട്ടത്. ' ചന്ദ്രു, എല്ലാം കഴിഞ്ഞു കുഞ്ഞെ, ഇനി അവള്‍ക്ക് ഒന്നും വേണ്ട, അവള്‍ എന്നെ പറ്റിച്ച് യാത്രയായി', അയാളുടെ കരച്ചില്‍ ഉയര്‍ന്നുയര്‍ന്ന് മൊബൈലിലൂടെ ചാലുപൊട്ടി. ചന്ദ്രുവിനും കരച്ചില്‍ വന്നു.വാക്കുകള്‍ അടക്കാന്‍ വയ്യ. അവന്‍ കാള്‍ കട്ടു ചെയ്ത് പടികയറി മുകളിലെത്തി. ബാലകൃഷ്ണന്‍ നിസഹായനായി കരയുകയാണ്. അവന്‍ അയാളെ നെഞ്ചോടടക്കി നിര്‍ത്തി ആശ്വസിപ്പിച്ചു. പിന്നെ ഡിസ്ചാര്‍ജ്ജ് ജോലികളില്‍ സഹായിച്ചു. ബന്ധുക്കളും കമ്പനി ജീവനക്കാരുമെത്തി. ആശുപത്രിക്കാര്‍ ആവശ്യപ്പെട്ട ഒന്നര ലക്ഷം രൂപ നല്‍കി. പിന്നെയും മണിക്കൂറുകള്‍ നീളുന്ന പ്രൊസീജിയറുകള്‍. എല്ലാം കഴിഞ്ഞ് ശരീരം പുറത്തേക്ക്. ചന്ദ്രു ഒപ്പം നിന്നു.</p>\n<br>\n<p>വീട്ടിലേക്കുളള യാത്രയില്‍ ബാലകൃഷ്ണന്‍ ശവപ്പെട്ടിയിലേക്കു നോക്കി നിശബ്ദനായിരുന്നു. സുഖമായുറങ്ങുന്നു ഭാര്യ. ഏറെ കഷ്ടപ്പാടുകള്‍ സഹിച്ച് മക്കളെ വളര്‍ത്തിയതാണ്. എന്തൊരു സാമ്പത്തിക അച്ചടക്കമായിരുന്നു അവള്‍ക്ക്. വല്ലപ്പോഴും താന്‍ മദ്യപിച്ചിരുന്നതുപോലും തെറ്റായിരുന്നെന്ന് ബാലകൃഷ്ണന് തോന്നി. ആസ്പത്രിയില്‍ പോലും പോകാതെ അവള്‍ രോഗങ്ങളെ ഒളിപ്പിച്ചുവച്ചു. അവള്‍ അറിയുന്നുണ്ടോ ഒടുവില്‍ എത്രയാണ് ചിലവാക്കേണ്ടി വന്നതെന്ന്. അവള്‍ക്കത് സഹിക്കാന്‍ കഴിയില്ല. അതവള്‍ അറിയാതിരുന്നത് നന്നായി. സുഖമെന്തെന്ന് അവള്‍ അറിഞ്ഞിട്ടുണ്ടാകുമോ? ഈ കഴിഞ്ഞുപോയതെല്ലാം സുഖമെന്ന നിര്‍വ്വചനത്തില്‍ ഉള്‍പ്പെടുത്താന്‍ കഴിയുമോ ?\n</p>\n<br>\n<p>വീടെത്തി ,വണ്ടി നിന്നു. ചന്ദ്രു ഇറങ്ങി. ആസ്ബസ്‌റ്റോസിട്ട ഒരു ചെറിയ വീട്. നഗരത്തില്‍ കുറച്ചു ഭൂമിയുണ്ട് എന്നതാശ്വാസം. കുട്ടികള്‍ കരച്ചില്‍ തുടങ്ങി, മറ്റ് ബന്ധുക്കളും. ശരീരം ആംബുലന്‍സിന്‍ നിന്നും പുറത്തേക്കെടുക്കുമ്പോള്‍ നിലവിളിയുടെ നിലമാറി. ചുറ്റുവട്ടത്തുള്ളവരും ഓടിക്കൂടി. വീട്ടിനുള്ളിലേക്ക് പെട്ടി ഇറക്കി വച്ചു. തുടര്‍ കാര്യങ്ങള്‍ കരപ്രമാണിമാര്‍ ഏറ്റെടുത്തു എന്നു കണ്ടതോടെ ചന്ദ്രു അവിടെനിന്നും ഇറങ്ങി. ഇനി അവിടെ തന്റേതായി ഒന്നും ചെയ്യാനില്ലെന്ന് ചന്ദ്രുവിനറിയാമായിരുന്നു.\n</p>\n<br>\n<p>ഡോക്ടര്‍ സദാശിവന്‍ കൊച്ചി സീഫേസിലെ ഡോക്ടര്‍ സെബാസ്റ്റിയനെ കണ്ടു. അദ്ദേഹം നോ പറഞ്ഞില്ല. കേയ്‌സ് ഹിസ്റ്ററി ഇ-മെയിലായി അയയ്ക്കാന്‍ ആവശ്യപ്പെട്ടു. രാവിലെ ഡോക്ടര്‍ ജോര്‍ജ്ജ് മാത്യു വന്നപ്പോള്‍ സദാശിവനാണ് വിവരം ഡോക്ടറെ ധരിപ്പിച്ചത്. ' ഡോക്ടര്‍, ഓപ്പറേഷനു മുന്‍പ് ഒരു വിദഗ്ധാഭിപ്രായം കൂടി അറിയണമെന്നുണ്ട്. അതിനായി ഡോക്ടര്‍ സെബാസ്റ്റിയന് കേയ്‌സ് ഹിസ്റ്ററി ഒന്നയച്ചു കൊടുക്കണം.'\n</p>\n<br>\n<p>' ഓ- ആയ്‌ക്കോട്ടെ', അദ്ദേഹം അസിസ്റ്റന്റ് ഡോക്ടര്‍ ബാലകൃഷ്ണന് നിര്‍ദ്ദേശം നല്‍കി. അടുത്ത ദിവസം തന്നെ രേഖകള്‍ അടങ്ങിയ സിഡി കിട്ടി. അത് ഡോക്ടര്‍ സെബാസ്റ്റിയന് അയച്ചുകൊടുത്തു. ആകാംഷയുടെ മുള്‍മുനയിലായിരുന്നു ആ ദിവസം. സന്തോഷിന് ഉറങ്ങാന്‍ കഴിഞ്ഞില്ല. കംപ്യൂട്ടറിന് മുന്നിലിരിക്കുന്ന ഡോക്ടറാണ് കണ്ണടച്ചാലുടന്‍ കാഴ്ചയില്‍ വരുന്നത്. അവ്യക്തമായ അക്ഷരങ്ങള്‍. നിങ്ങള്‍ കൊണ്ടുവരൂ ,ഞാന്‍ നോക്കാം എന്നായിരിക്കണെ ഡോക്ടറുടെ മറുപടി എന്നായിരുന്നു പ്രാര്‍ത്ഥന.\n</p>\n<br>\n<p>യഥാര്‍ത്ഥത്തില്‍ എന്താണവസ്ഥ. അസുഖങ്ങളുടെയും ആവലാതികളുടെയും സങ്കടങ്ങളുടെയും ബാക്കിപത്രമായി ജീവിക്കാന്‍ രഘു ആഗ്രഹിക്കുന്നുണ്ടാകുമോ? ഡോക്ടര്‍ പറഞ്ഞ വാക്കുകള്‍ സന്തോഷ് ഓര്‍ത്തു, ജീവിതകാലം മുഴുവന്‍ ആഹാരം ദഹിക്കുന്നതിനുള്ള പ്രത്യേക ഗുളികകള്‍ നല്‍കേണ്ടിവരും. പഴയനിലയിലുള്ള ഒരു ജീവിതം രഘുവിന് ഇനി ഉണ്ടാവില്ല. വെറുതെ ജീവന്‍ നിലനിര്‍ത്താന്‍ അവന് മോഹമുണ്ടാകുമോ? നിസഹായനാകുമ്പോള്‍ മനുഷ്യന്‍ അതിനും തയ്യാറാകുമായിരിക്കും. ചിന്തകളില്‍ ഇരുട്ടു പരക്കുന്ന അവസ്ഥ\n</p>\n<br>\n<p>മൂന്നാം നാള്‍ ഡോക്ടര്‍ സെബാസ്റ്റിയന്റെ മറുപടി വന്നു. ഈ രോഗത്തിന് കൂടുതലായി ഒന്നും ചെയ്യാനില്ല. ചികിത്സ ശരിയായ വഴിക്കാണ്. ഓപ്പറേഷന്‍ അവിടെത്തന്നെ ചെയ്യുകയാണ് ഉത്തമം. ഇത്രദൂരം യാത്ര ചെയ്യുക ഹൈ റിസ്‌ക്കാണ്. ആശ്രയങ്ങളുടെ മഹാസമുദ്രങ്ങളെല്ലാം കൂടി ഒരു ചിമിഴില്‍ ഒതുങ്ങിയപോലെ. നീരദ ഒച്ചയനക്കങ്ങളില്ലാത്ത ഒരു പാവ പോലെ പകലുകളില്‍ ആശുപത്രിയിലും രാത്രിയില്‍ വീട്ടിലുമായി കഴിയുകയാണ്. രഘുവിന്റെ അമ്മ വിഷാദത്തിനുള്ള ഗുളിക ഉപേക്ഷിച്ച് , ആരോടും മിണ്ടാതെ കട്ടിലില്‍ ഒറ്റ കിടപ്പായതിനാല്‍ അവരോടൊന്നും പറയേണ്ടതില്ല. എന്നാല്‍ നീരദ-- ? അവളോടെന്തു പറയും.ആ ദൗത്യം ചന്ദ്രു ഏറ്റെടുത്തു. ' നീരദേ, സീഫേസിലെ വിദഗ്ധരുമായി സംസാരിച്ചു. ഓപ്പറേഷന്‍ ഇവിടെത്തന്നെ ചെയ്യാനാണ് നിര്‍ദ്ദേശിച്ചിരിക്കുന്നത്. വളരെ മോശമായ സ്ഥിതിയാണ് കുട്ടി. നമുക്ക് ദൈവത്തോട് പ്രാര്‍ത്ഥിക്കാം. ' അവള്‍ എന്തും കേള്‍ക്കാന്‍ തയ്യാറായി നില്‍ക്കുകയായിരുന്നു. മുഖത്ത് ഒരു ഭാവവും വന്നില്ല. ചന്ദ്രു കുറച്ചു സമയം അവിടെ നിന്നു. അവളുടെ തല ഒരു പാവയുടേത് പോലെ ആടി. അത്രയെ വേണ്ടിയിരുന്നുള്ളു. സഹോദരി ലക്ഷ്മിയും അടുത്തുണ്ടായിരുന്നു. അവര്‍ കെട്ടിപ്പിടിച്ച് കരഞ്ഞു. കരയട്ടെ, കരച്ചില്‍ എല്ലാ ദു:ഖങ്ങളേയും കഴുകി കളയുന്ന മാസ്മരിക മരുന്നാണല്ലൊ, ചന്ദ്രു ആശ്വസിപ്പിക്കാനൊന്നും നിന്നില്ല.</p>\n<br>\n<p>ഓപ്പറേഷനുള്ള അനുമതി പത്രം ഒപ്പിടുമ്പോള്‍ സന്തോഷിന്റെ കൈകള്‍ വിറച്ചു. തന്റേതല്ലാത്ത ഒരൊപ്പാണ് ഇടാന്‍ കഴിഞ്ഞത്. വളരെ വികൃതമായ ചില വരകള്‍ പോലെ അത് തന്നെ നോക്കി കൊഞ്ഞണം കുത്തുന്നതായി സന്തോഷിന് തോന്നി. കണ്ണുകള്‍ നിറഞ്ഞൊഴുകുന്നത് തടയാന്‍ കഴിയുന്നില്ല. ചുണ്ടുകളുടെ വിറയലും നിയന്ത്രണ വിധേയമല്ല. ചന്ദ്രു സന്തോഷിനെ പിടിച്ചു കസേരയില്‍ ഇരുത്തി.</p>\n<br>\n<p> ' പത്ത് കുപ്പി രക്തം കരുതണം', ഡോക്ടര്‍ നിര്‍ദ്ദേശിച്ചു. ചന്ദ്രുവിന്റെ മൊബൈല്‍ ചലിച്ചു. സുഹൃത്തുക്കള്‍ എ പോസിറ്റീവ് രക്തത്തിനായി ഇറങ്ങിപുറപ്പെട്ടു. വൈകിട്ടോടെ രക്തദാതാക്കളുടെ സംഖ്യ ഉറപ്പാക്കി ഡോക്ടറെ അറിയിച്ചു.</p>\n<br>\n<p>\n' ഇനി വൈകിക്കണ്ട, നാളെ രാവിലെ തന്നെ ഓപ്പറേഷന്‍', ഡോക്ടര്‍ ജോര്‍ജ്ജ് മാത്യു അറിയിച്ചു. സന്തോഷിന് തന്റെ ഹൃദയമിടിപ്പ് പുറത്തുകേള്‍ക്കാമെന്നു തോന്നി. വൈകിട്ട് കിഴക്കേകോട്ടിയലെ മഹാഗണപതിയെ കണ്ട് പ്രാര്‍ത്ഥിച്ചു. നൂറ്റൊന്നു തേങ്ങയുടച്ച് വിഘ്‌നേശ്വരന്റെ പ്രീതി ആര്‍ജ്ജിച്ചു. ഓപ്പറേഷനുവേണ്ടി തനിക്ക് ഒന്നും ചെയ്യാനില്ലല്ലോ, എല്ലാം അവര്‍ ചെയ്യുകയല്ലെ, ഡോക്ടര്‍ പറഞ്ഞിരിക്കുന്നതുതന്നെ പ്രാര്‍ത്ഥിക്കാനാണ്. ആര്‍ക്കും പരസ്പ്പരം നോക്കാനോ സംസാരിക്കാനോ കഴിയുന്നില്ല. അഗ്നിപര്‍വ്വതം പുകയുംപോലെ ഉള്ള് നീറുകയാണ്. സമയം നീങ്ങുന്നില്ല. ഓരോ സെക്കന്റുകള്‍ക്കും അസാധാരണമായ കനം.\n</p>\n<br>\n<p>രാവിലെ അഞ്ചുമണിക്ക് എഴുന്നേറ്റു. കിഴക്കേ ചക്രവാളം ഇരുള്‍മൂടി കിടക്കുന്നു. സൂര്യനെ കാണാനില്ല. വെളിച്ചമില്ലാത്ത പ്രഭാതം. സന്തോഷ് വേഗം തയ്യാറായി. എട്ടുമണിക്കെന്നാണ് പറഞ്ഞത്. രക്തം നല്‍കുന്നവരേയും കൊണ്ട് ചന്ദ്രു ആറുമണിക്കെത്തും. അതിനുമുന്‍പ് ആശുപത്രിയില്‍ എത്തണം. മനസും ശരീരവും തമ്മിലുളള കാന്തികബലം നഷ്ടമായതായി അവന് അനുഭവപ്പെട്ടു. വണ്ടി ഓടിക്കുമ്പോള്‍ വരുന്ന തെറ്റുകള്‍ക്ക് മറ്റുള്ളവര്‍ ചീത്ത പറയുകയാണ്. പറയട്ടെ, തന്റെ തെറ്റല്ലെ. ആശുപത്രിയില്‍ ഒരു കാഴ്ചക്കാരനെപോലെ നില്‍ക്കാനെ സന്തോഷിന് കഴിഞ്ഞുള്ളു. ഒന്നിനും കെല്‍പ്പില്ലാത്തപോലെ,അശുഭമായ എന്തോ ഒന്ന് കേള്‍ക്കാന്‍ കാതോര്‍ത്തെന്നവിധം.</p>\n<br>\n<p> മണിക്കൂറുകള്‍ നീണ്ട പോരാട്ടമായിരുന്നു. ഒടുവില്‍ ആരാണ് ജയിച്ചത്. രഘു, അവന്‍ ജയിച്ചു. എല്ലാ ഓര്‍മ്മകള്‍ക്കും സ്വപ്‌നങ്ങള്‍ക്കും അവധി നല്‍കി അവന്‍ പോയി. വരച്ചു തീരാത്ത നിശാഗന്ധിയുടെ ഉളളറകളില്‍ പാമ്പിന്റെ ഫണം വിടര്‍ന്നാടി. മഞ്ഞനിറമുളള പൂമ്പൊടികള്‍ താഴേക്കുവീണ് തറയാകെ പടര്‍ന്നു. ഒടുവില്‍ ചിത്രത്തിലെ നിശാഗന്ധിയുടെ ഇതളുകള്‍ ഓരോന്നായി കൂമ്പാന്‍ തുടങ്ങി. കൂമ്പിയടഞ്ഞ പൂവില്‍ നിന്നൊരു ശലഭം പുറത്തേക്കുവന്നു. അത് അകലേക്കകലേക്ക് പറന്നു പോകുന്നതുനോക്കിയിരിക്കെ ചന്ദ്രുവിന്റെ മുന്നിലെ കാന്‍വാസ് ചിത്രങ്ങളൊന്നുമില്ലാത്ത വെറുമൊരു പ്രതലമായി മാറി. അതില്‍ നോക്കിയിരിക്കെ അവന്‍ ജീവിതത്തിന്റെ അര്‍ത്ഥവും അര്‍ത്ഥമില്ലായ്മയും അറിഞ്ഞു. ( അവസാനിച്ചു)    \n</p>\n<br>",
      "image": "/image/nisagandhi-20.jpg"
    }
  ]
}
